প্রাচীন যুগের রাজার রাজা
রাজ্য আছে, প্রজা আছে
আছে অনেক সস্পদ
তাই তো তাদের ছিল অনেক
হৃদয় ভরা দ্ম্ভ ।

রাজতন্ত্রের বিলুপ্তি আজ
গণতন্ত্রের যুক্তি
রাজার দম্ভ চলে গেলেও আজ
পায়নি মন্ত্রীর দম্ভ থেকে মুক্তি ।

শাসন,ত্রাসন,মাঝে মাঝে অনশন
তারপরও পায়না কেন
মিটিং মিছিল এর অনুমতি জনগন?

পথ শিশু ছুটে চলে
মেগা সিটির রাস্তায়
ভাঙ্গা প্লাস্টিক, পলিথিন
আছে তাদের পিঠের বস্তায় ।

উন্নয়ন উন্নয়ন মন্ত্রীর বস্তায়
মৃত্যুর মিছিল বন্ধ হক
দুর্ঘটনায় রাস্তায় ।

সন্ত্রাস, মদ্যপান, কু-শাসনের দম্ভ
সবকিছু ঝেরে ফেলে
সুন্দর দেশ গড়া সম্ভব ।
সেই সন্ধ্যা থেকে শায়লার মোবাইল ফোন বেজেই যাচ্ছে । কিন্তু কোন সাড়া শব্দ নেই ।অফিস থেকে ফিরেই ক্লান্ত শরীর বিছানায় এলিয়ে দেয়। সঙ্গে সঙ্গে ঘুমের দেশে প্রবেশ । আর কোন চারপাশের খবর থাকে না ।সাতাশ বছর বয়সী তরুণী শায়লা । ঢাকার মতিঝিলের একটা মাল্টিন্যাশনাল কোম্পানিতে এক্সিকিউটিভ পদে চাকরি করে ।

মতিঝিলের খুব কাছেই একটা ফ্ল্যাটে মেস ভাড়া করে চারজন চাকরিজীবী মেয়ে থাকে । সেখানেই ক্ষণস্থায়ী তাদের সাথে শায়লা থাকছে । ঢাকা থেকে শ্রীনগরের ঘণ্টা খানিক দূরত্ব । তাই ছুটির দুই দিন শ্রীনগরেই মা বাবার কাছে চলে যায় ।

চাকরিটা স্থায়ী হলেই ছোট ভাই আর মা বাবা কে ঢাকায় স্থায়ী বাস গড়বে । শায়লার মা বাবা ছোট ভাইকে নিয়ে শ্রীনগরেই নিজের বাড়িতে থাকে ।শায়লার বাবা অবসর প্রাপ্ত সরকারী চাকুরীজীবী । অবসরে যাওয়ার পর অসুস্থতার কারনে তেমন কিছু করতে পারে না । প্রতিদিনের প্রার্থনা , বাগান করা , টিভি দেখা আর খবরের কাগজ পড়ে দিন কাটে ।

পেনশনের টাকা দিয়ে শ্রীনগরের হাইওয়ের কাছে একটা ছোট দু'তলা বাড়ি করেছে ।নিচ তলার দু'টো ফ্ল্যাট ভাড়া দিয়ে উপর তলায় ছেলে মেয়ে স্ত্রী কে থাকে । বাড়িটার পেছনের দিকে এক শতাংশ জায়গার অন্যায় দাবী নিয়ে প্রতিবেশীর সাথে অনেক দিন ধরেই ঝামেলা চলছে । গায়ের জোরে দলিল পত্র আর আইন কানুন অস্বীকার করে প্রতিবেশীরা শায়লাদের জায়গায় দাবী করছে ।

সেই কারনে শায়লার সব সময় মন খারাপ থাকে । নিজের বিয়ের বয়স পার হয়ে যাচ্ছে ।ছোট ভাইটিকে মানুষ করতে হবে । বাবার ভাল চিকিৎসা করাতে হবে । কোন কিছুই যেন ঠিক মতো হচ্ছে না । প্রতিবেশী পরিবারটির মালিক তার শ্যালকের পরিবার , অবিবাহিতা শ্যালিকা আর বিধবা শাশুড়িকে থাকতে দিয়েছে ।

বেকার শ্যালকটির নাম প্রতুল। এক সময় শায়লার সাথেই পড়তো । এলাকায় বখাটে ছেলে হিসেবে বেশ বদনাম ও আছে ।কিন্তু আদম ব্যবসায়ী বোন জামাইদের টাকায় হাল ফ্যাশনটা ভালই করে । নিজেদের অস্তিত্ব আর দৈন্যতা লুকিয়ে রাখার ঢাল বোনের জামাইয়ের আদম ব্যবসার অঢেল টাকা । সেই টাকার ছোঁয়ায় থানা পুলিশ আর সমাজপতিরা সব অন্যায় কে ন্যায় বলে স্বীকৃতি দেয় । এমন চিত্র এখন বাংলাদেশের মফঃস্বল গ্রাম ,শহর সব জায়গায় ।

প্রতুলের মা ভীষণ দাম্ভিক নারী । নিজের অস্তিত্বের পরিচয় যাই থাকুক একটা দাম্ভিকতার ফ্যাশন সব সময় শাড়ির আঁচলে লুকানো থাকে । মহিলার পাঁচ মেয়ে এক ছেলে । বড় তিনটি মেয়ের ভাল সচ্ছল পরিবারে বিয়ে হয়েছে । বাকি দুটো মেয়ের বিয়ে হয়নি । একজন চাকরি করে ।অন্যজন মাস্টার্সে পড়ছে । ছেলেটির পরই ছোট মেয়ের জন্ম ।

কিন্তু বছর দুই হয় বিয়ের উপযুক্ত দুই বোন রেখে সে এক ধনীর মেয়েকে বিয়ে করে । বেকার প্রতুল কিছুদিন শ্বশুরালয়ের এক আত্মিয়ের এক কোম্পানিতে খণ্ডকালীন চাকরি করত ।বেয়াদবি আর অনুপযুক্ত পরিবেশে ধূমপানের অপরাধে তাকে সেখান থেকেও বিতারিত হতে হয়েছে ।কয়েক মাস ধরে বোনদের সহযোগিতা আর বাড়িতে হাঁস মুরগী পালন করে সংসার চলে ।

প্রতুলের মায়ের চরিত্র নিয়েও আছে নানা রকম গল্প । প্রতুলের বাবা নাকি এক সময়ে বিডিআর এর সাধারন সৈনিক ছিল ।অবসরের পর শ্রীনগরের হাইওয়েতে এক বাড়িতে ভাড়া উঠে । বাড়ির মালিক ছিল বিপত্নীক । প্রতুলের মায়ের আদর যত্নে আর কুটবুদ্ধির জোরে ভাড়া বাড়িটি নিজের করে নেয় ।বাড়ির মালিক কে নাকি ঘুমের ওষুধ খাইয়ে লিখে নিয়েছিল । সেই শোকে বাড়ির মালিক নাকি পড়ে পাগল হয়ে গিয়েছিল ।

বছর পাঁচেক হয় প্রতুলের বাবা ও রাস্তায় হৃদযন্ত্রের ক্রিয়া বন্ধ হয়ে মারা গিয়েছেন । মৃত্যুকালে তাঁর অবস্থা এতোই খারাপ ছিল যে রাস্তায় পায়খানা প্রস্রাব করে ফেলেছিল । এমন একটি অসহায় মৃত্যুর ঘটনা ও পরিবারটির মধ্যে সামান্য বিবেক বোধ জাগাতে পারেনি । সব সময় আশে পাশের মানুষকে তুচ্ছ তাচ্ছিল্য করা তাঁদের স্বভাব ।

প্রতুল তাঁর বউকে নিয়ে যে রুমে থাকে পাশেই দুটো রুম ভাড়া দিয়েছে । সেই ভাড়াটিয়ার পায়খানাটি উন্মুক্ত । অল্প ভাড়ার বাসায় এর চেয়ে বেশি কিছু আশা করা যায় না । কিন্তু সেদিকটায় শায়লাদের রান্না ঘর । অনেক বার তাদের জানানো হলেও তাঁরা উন্মুক্ত পায়খানাটি সরায় না । পৌরসভাকে জানালে ও কেন জানি কোন কাজ হয় না । প্রতুলের দুলা ভাই নুরুল আলম পৌরসভাকে বাঁধা দিয়ে রাখে ।

দিনের পর দিন এমন করেই আশে পাশের সবার দুর্গন্ধে জীবন চলে । সেদিন শায়লার বাবা মুস্তাফিজ মাগরিব নামাজ পড়তে যাচ্ছিল ।পথে প্রতুলের দুলাভাই যে কিনা এই বাড়ির মালিক আদম ব্যবসায়ী নুরুল আলমকে দেখে জিজ্ঞেস করে ," কি মিয়া পায়খানাটা আপনারা ঠিক করছেন না কেন? পৌরসভাকে ও বাঁধা দিতাছেন ?"
আর অমনেই নুরুল আলম চড়ে উঠে ।
" সেই কৈফিয়ত কি আপনার মতো দুই আনার লোকের কাছে দিমু নাকি । ঠিক কইরা কথা কন! পায়খানা যেমন আছে তেমনি থাকব ।"
মুস্তাফিজ উত্তর দেয় ," সমাজের মানুষকে অযথা দুর্গন্ধ দিয়া কষ্ট দিতাছেন ।আবার বাড়ি গাড়ির দাম্ভিকতা দেখান ! "
নুরুল আলম আরও ক্ষেপে যায় বলে ," ওই বুড়া মুখ সামলাইয়া কথা কন । আপনের মতো লোকরে চাইর বার কিনতে পারি ।"
মুস্তাফিজ অতীত কে মনে করিয়ে দেয় ," আরে সেটা জানা আছে । ছিলেন তো নেতার চামচা । এখন ব্যবসা কইরা আঙ্গুর ফুলে কলা গাছ হইছেন । সবার জানা আছে ।"

তখন বাইরের অন্ধকার আকাশে মাগরিব নামাজের আযানের ধ্বনি । আশে পাশের লোকজন এসে ঝগড়া থামিয়ে দেয় । মুস্তাফিজ সাহেব নামাজ পড়তে চলে যায় ।
নামাজ পড়ে ফিরে যাওয়ার সময় প্রতুল পথরোধ করে । তারপর রক্তচক্ষু করে বলে ," আপনের মতো বুড়াকে যদি দুইটা থাপ্পর দেই ।কিছু করতে পারবেন ?"
মুস্তাফিজ সাহেব ও থেমে থাকে না । সে ও প্রতিবাদ করে বলে ," আমারে দুইটা থাপ্পর দিলে তুই চাইরটা খাবি । গায়ের জোরে অন্যায় করবি । আবার আসছিস আমার পথরোধ করে আমাকে হুমকি দিতে।

কিন্তু নুরুল আলমের উদ্ধত আচরনে বৃদ্ধ মানুষটার হৃদস্পন্দনের পথটা কোথাও আটকে গেল ।তার অকথ্য ভাষায় আর কটুবাক্য বানে হতচকিত হয়ে গেল ।এ কেমন অবিচার চারিদিকে !


আবার নামাজ পড়ে ফিরে যাওয়া রাস্তার লোকজন তাদের থামিয়ে দিল । মুস্তাফিজ সাহেব ঘরে ফিরে গেলেন ।

একটা সময়ে শায়লার বাবা ঘরের বড় সন্তান হিসেবে যথেষ্ট সাহসী ছিল । জীবন যুদ্ধে জয়ী শক্ত সামর্থ্যবান সংগ্রামী একজন মানুষ । কিন্তু আজকাল কেন জানি সব সাহস হারিয়ে গেছে । পৃথিবীর সব টুকু অসহায়ত্ব যেন তাকে ঘিরে ধরেছে ।শায়লার বৃদ্ধ বাবা মুস্তাফিজ সাহেব তাকিয়ে দেখে নুরুল আলমের মিথ্যা দাম্ভিকতায় আক্রান্ত অন্যায়ের শক্তি । সততা আর দয়ালু মন গুলো আজকাল ভীষণ অসহায় । চারপাশে মিথ্যা , অসততা আর অন্যায়ের দাম্ভিক বিলাসিতা । তাই মন সংকুচিত হয়ে আসে ।

মাথার উপরে বিয়ে উপযুক্ত অবিবাহিতা মেয়ে । ছোট ছেলেটার পড়াশুনা শেষ হয়নি । প্রতিবাদ কি সব সময় সুন্দর ফলাফল দেয় ? বর্তমান সমাজের চোখ বোধ -বিবেকহীন ।অনেকটাই হুজুগে আর খামখেয়ালী । কয়জন নিজ বিবেক বুদ্ধি দিয়ে ঘটনার চুলচেরা বিচার করে!

সহিংসতা এড়াতে আর সময় নষ্ট মূল্য দিতে সবাইকেই কিছু সময় ভীতু হতে হয় ।সহিংসতাকে ভয় পেলেই আমাদের কিছু সময় বাঁচে । কিছু মানুষ নিজেদের ক্ষমতাবান ভেবে মিথ্যা সুখে অবগাহন করে । কেউ অন্যায় করে আর কেউ বেঁচে থাকার আবদারে অন্যায় মাথা পেতে নেয় । তবুও কখন ও দিনে শেষে প্রকৃতির বিচার আসে । খুব নিখুঁত ভাবে বিধাতা নিয়তি নির্ধারণ করে । সকল অন্যায় ক্ষমতার সঠিক বিচার করে ।

সেই ঘটনার দিন থেকে মুস্তাফিজ সাহেব মানসিক ভাবে ভীষণ রকম ভেঙ্গে পড়েছেন । কাউকে কিছু বলে না । শুধু নামাজে বসে চোখের পানি ফেলে । বৃদ্ধ বয়সের অক্ষমতার প্রতি তাঁর প্রচণ্ড অভিমান হতে থাকে । অসহায় মনটা তাকে বার বার নিঃসঙ্গ করে দেয় ।

শায়লা মোবাইল ধরার পর পরই মা কেঁদে ফেলে । সব ঘটনা খুলে বলে । কি করবে শায়লা বুঝতে পারছে না । বাবার অসহায়ত্ব আর চোখের পানিতে যেন শায়লা ভেসে যাচ্ছে দিক হীন কোন অজানায় । সারা রাত শায়লা ঘুমাতে পারে না । পরের দিন অফিসে মোবাইল করে ছুটি নিয়ে বিক্রমপুরের শ্রীনগরে রওয়ানা করে। গুলিস্তান থেকে ষাট টাকার টিকেট । এক দেড় ঘন্টা পথ আর ধলেশ্বরী নদীটা পার হলেই শায়লাদের শহর । টিকেট কেটে শায়লা বাসে উঠে বসে ।

শায়লার অস্থির অসহায় মন আজ সময়ের হিসেব রাখেনি । কান্নার গভীর সমুদ্রে ডুবে যাচ্ছে ।কখন যে বাস ধলেশ্বরীর মুক্তারপুর সেতুর কাছে চলে এসেছে খেয়াল করেনি । কিছুক্ষন হয় সম্বিত ফিরে আসে । কিন্তু এখন ধলেশ্বরীর আকাশে মেঘের ঘনঘটা। চারিদিকে বৃষ্টিজলের বিলাসিতায় ভিন্ন দৃশ্য । যেখানে কেটেছে শায়লার প্রিয় শৈশবকাল, শৈশবসঙ্গী, শৈশব স্বপ্ন। সমস্ত শৈশবস্মৃতিতে ধলেশ্বরী নদীর ছোয়াঁ লেগে আছে। একদিকে পদ্মা, অন্যদিকে মেঘনা আর আরেকদিকে ধলেশ্বরী ঘিরে রেখেছে দ্বীপ শহর বিক্রমপুরকে।কি অদ্ভুত সৌন্দর্যময়তা।

কিন্তু সেই অপার প্রাকৃতিক সৌন্দর্যের মাঝে মানুষের ভেতরটা কেমন হৃদয়হীন হয়ে বেড়ে উঠছে ।আগের মতো প্রকৃতিতে বেড়ে উঠা গ্রাম আর মফস্বলের মানুষ গুলোর মধ্যে মায়া মমতা আর বন্ধন নেই । একটা সময় ছিল পাড়া প্রতিবেশীরা সবাই ছিল আত্মীয়দের মতো । সবাই সবার বিপদে কাছে থাকতো । কাছের মানুষের ভূমিকা পালন করতো । বর্তমান সময়ে সবার ভেতরেই একটা কংক্রিট মন বসবাস করে ।

শায়লা কে এগিয়ে নিতে ছোট ভাই সাব্বির এসে বাসস্ট্যান্ডে দাড়িয়ে থাকে। বাড়ি ফিরতে ফিরতে পথে সাব্বিরের মুখে সব শুনে । বাবা সিদ্ধান্ত নিতে পারছে না । পুলিশের কাছে যাবে । চেয়ারম্যানের কাছে যাবে । এই অন্যায়ের প্রতিবাদ করবে নাকি প্রকৃতির কাছে বিচার কে সমর্পণ করবে ! আজকাল সমাজপতিরা সততার চেয়ে অসততার জন্যই বেশি পরিচিত । কারও উপর আস্থা রাখা যায় না ।

মেয়েকে দেখে বাবা মুস্তাফিজ যেন নতুন জীবন ফিরে পেল । শায়লা পুলিশের কাছে যাওয়ার সিদ্ধান্ত নিল । কিন্তু মুস্তাফিজ সাহেব ছেলে মেয়েদের বুঝালেন ।

জীবনে চলার পথে অনেক ভেবে চিন্তা করে সিদ্ধান্ত নিতে হয় । সামনে সাব্বিরের মাস্টার্স পরিক্ষা । শায়লার চাকরি স্থায়ী হবে । অনেক স্বপ্ন একটু একটু করে এগিয়ে যাচ্ছে । কোন একটা অনাকাঙ্ক্ষিত ঘটনায় তা নিমিষেই শেষ হয়ে যেতে পারে ।
সারাটা রাত পরিবারের সবাই মিলে সিদ্ধান্ত নিল কখনও বৃহৎ স্বপ্ন পূরণ করতে পথের অনেক বড় পাথর ও বুকে চেপে নিয়ে এগিয়ে যেতে হয় ।

প্রচন্ড মন খারাপ নিয়ে শায়লা পরের দিন সকালে ঢাকায় কর্মক্ষেত্রের উদ্দ্যেশে আবার রওয়ানা করে । অসহায় বাবা মুস্তাফিজকে এমন বিধ্বস্ত মানসিক অবস্থায় রেখে যেতে খুব কষ্ট হচ্ছিল । বাবার প্রতি অন্যায় করার প্রতিবাদ করতে না পারার অক্ষমতা কেমন ভেঙ্গে চুরমার করে দিচ্ছিল বার বার । কি করা উচিত সেই সিদ্ধান্ত নেওয়া সত্যি ভীষণ কঠিন। তবু ও জীবনের প্রয়োজন।সময় তার আপন নিয়মেই সব অনুভূতি সাথে নিয়ে চলে ।

চোখের পানি আর বুকের ভেতরে ভেঙ্গে যাওয়া আকাশটা দেখতে দেখতে আরও এক সপ্তাহ চলে গেল।গভীর কষ্টের নদীও কখনও নিত্যদিনের কর্মচাপে শুকিয়ে যায় । নামাজে বসা বাবার চোখের কোনায় অসহায় কান্নার জল । এই দৃশ্য যেন কোন ভাবেই শায়লার ভেতর থেকে দূর হয় না । চোখের সামনে কেমন করে ভাসতে থাকে ।

দুই সপ্তাহ পর । কোন এক ছুটির দিন বিকেলে ।মায়ের কল এল । এবার যেন শায়লার কাছেই ছিল মোবাইল ফোনটা । মা জানাল শায়লাদের দাম্ভিক প্রতিবেশীর ছেলে প্রতুল মোটর বাইক দুর্ঘটনায় আইসিওতে আছে । শায়লা শুধু স্থির হয়ে মা কে জিজ্ঞেস করল , " কখন ঘটেছে ?"
ওপাশের মা জানাল ,' গতকাল রাতে ।এলাকার সবাই কানাঘুষা করছে । দুই একজন খুশী ও হইছে । দেখছ বেয়াদবদের আল্লাহ্‌ কেমন বিচার করে ! এতো সীমা অতিক্রম করা দাম্ভিকতা আল্লাহ্‌ ও সহ্য করে না । "
কথাটা বলেই শায়লার মায়ের কান্না । হয়তো বুকের ভেতরে আটকে থাকা পাথরটার সরে যাওয়ার আনন্দের কান্না ।

মানুষের মন চিরন্তনই বিচার খুঁজে । আর কখনও নিঃস্বার্থ ক্ষমা গুলো এমন করেই বিচারের বানী হয়ে আসে ।
কাঁপতে কাঁপতে অ্যাটলান্টিকে অাছড়ে পড়ছে ফেনা
সিন্ধুস্নানে স্বপ্নমুগ্ধ যাত্রীরা জাগলে না।

টাইটান! টাইটান!
গ্রীসের ধুলোয় বিলীন মূর্তি, জলতোড়ে সম্মান!
ক্যাপ্টেন, দ্যাখ নিশীথ সাগরে হিমের জলস্নান
কিশতী ভাঙছে, কিশতী ভাঙছে হেলে।

সিডর, ঘূর্ণি মুষড়ে অাঘাত হানেনি তো পাটাতনে।
দম্ভস্রোতে কোন সর্পিণী তবে ভাসে ডুবো ক্ষণে?
সমুদ্রতলে দ্যাখ! ইয়াকুত, লউসনিয়ার সিঁড়ি।
ও স্ক্যান্ডানেভিয়ান ঘুরেছে যেই মোহে মরু-গিরি।
দেখব না অার জ্যাক, বলে ওঠো দম্ভের কোলাহলে:
"হিকোরি, বাদাম নোয়াল না মাথা মাস্তুল উঁচু হলে।"

কাঁপতে কাঁপতে অ্যাটলান্টিকে অাছড়ে পড়ছে ফেনা
সিন্ধুস্নানে স্বপ্নমুগ্ধ যাত্রীরা জাগলে না।
ক্যাপ্টেন! দ্যাখো অাকাশে নীলাভ বজ্র বিস্ফারণ।
তরঙ্গ তোলে তরঙ্গে বিষফনা।
ঈগলের চোখে মৃত্যুর ক্ষুধা নীল।
পিরানহা ছিঁড়ে পালে লেগে থাকা দম্ভের অনুক্ষণ।

সিডর, ঘূর্ণি মুষড়ে অাঘাত হানেনি তো পাটাতনে
দম্ভস্রোতে কোন সর্পিণী তবে ভাসে ডুবো ক্ষণে?
পরখ করতে চাও? করো তবে 
এ'বেলায় তোমায় জাগাবো না আর! 
চিরতার বীজ বুনে দিয়ে যেও 
সবুজ উর্বর জমিতে 
তিক্ত স্বাদে স্বাদে বুঝে নেবো আমি 
ভালবাসা আহ্ সে যে কি অমৃত!

কেটে যাক প্রিয় যত পৌষালি প্রহর 
আবেগী ঝাঁজে ঝাঁজে কাঁপবো না একটুও আমি 
মৌন আকাশ এত দুর্বল ভাবো কি?
গেড়ে বসে পূজবো বুঝি তোমার চরণ!
না, কখনোই না
অসম্ভবের পাড় ঘেঁষে ঘেঁষে উদলা পায়ে পৃথিবী'রে আমি চিনেছি 
অসাধ্যের পাহাড় ডিঙ্গিয়েছি একলা, একাকী 
বুঝেছো কি? বা বুজতে চেয়েছো কি?
ঈর্ষায় জ্বলতে চাও? জ্বলো তবে,
এ'বেলায় তোমায় আর জাগাবো না!

এতো দ্বিধা! এতো সবুজ দ্বিধা প্রোথিত তোমার বুকে?
নীল নরকে ছড়াও উত্তাপ, আরও ছড়াও 
লু-হাওয়ায় ভেসে যাবে তুমি নিজেই, আর আমি? 
নস্টালজিয়া’য় আক্রান্ত হয়ে স্থির হবো 
অনেকটা স্থির, সেই স্রোতহীন নদীটা’র মতো! 
তারপর? তারপর আবার নিজস্ব শৈলীতে
নিজেকে ঠিক ততবার রাঙ্গাবো 
যতবার তুমি আমায় পরখ করতে চাও!
বুড়ো তালগাছটা আজও একপায়ে দাঁড়িয়ে আছে যুগের সাক্ষী হয়ে। কত মানুষের হৃদয় ভাঙ্গার আর্তি নিয়ে। ভালবাসার মানুষগুলো এই পথ দিয়ে চলে যাওয়া দেখতে দেখতে সে বৃদ্ধ হল। তার কোটরে পোকারা বাসা বেঁধেছে সেই অনেক বছর আগে। যে কোন সময় ভেঙ্গে পড়বে তার উঁচু মাথা। যে উচ্চতার দম্ভে একসময় অন্ধ ছিল। ধরাকে সরা জ্ঞান করত। তার ছায়ায় শত শত বাবুই পাখি বাস করত শিল্পীর ছোঁয়ায় গড়ে তুলত বাসভবনে। হাজারও পাখির আশ্রয় দাতা হয়ে অহমিকায় অন্ধ ছিল সে। কিচির মিচির গান কলকাকুলিতে মুখর হত চারপাশ আর এই অনিন্দ্য আনন্দে ভেসে যেত সুখের পানসিতে।পাশ দিয়ে বয়ে যাওয়া নব যৌবনা জলাভুমিটা এখন মরা খাল।তারও যৌবন জোয়ার ভাটার দিকে। 

সেই বৃদ্ধ তালগাছ আজ আমাকে করুণ সুরে ডাকছিল। তার কণ্ঠে করুণ আর্তি শুনে আমি অবাক! এটা কি হতে পারে?দাম্ভিক তাল গাছের মলিন কণ্ঠ আমাকেও কিছু আহত করে। 
সে ডেকে ডেকে বলছিল- 
হে পথিক, তোমাকে বড্ড চেনা চেনা লাগে।
আমি খুব কষ্ট পেলাম। বললাম আমি এই গাঁয়ের মেয়ে গো। আমাকে ভুলে গেলে? ঐ যে দূরে নদী দেখছ ঠিক নদীর মাঝখানেতে আমার পাড়া ছিল।আজ গ্রামের সেই পাড়া নেই মানুষ নেই। ছড়িয়ে ছিটিয়ে যেথায় সেথায় বাস করে।তাই বুঝি আমাকে ভুলে গেলে?তোমার পাশ দিয়ে হেঁটে কত দিন স্কুল বাড়ি আসা যাওয়া ছিল। কখনও তোমার বাবুই পাখির বাসার দিকে অবাক তাকিয়ে থাকতাম আর তোমাকে ধন্য ভাবতাম।যার ডাল পালায় নান্দনিক সব পাখির বাসা কি অপরূপ!কতদিন ইচ্ছে হত তোমার মাথা স্পর্শ করি। কিন্তু এত উঁচু কি করে সম্ভব বল।
আমি তো একদিন তোময় বলছিলাম ওগো তাল গাছ-তোমার মাথা টা একটু নিচু করবে? আমি তোমার মাথায় বসে এই দূর দিগন্ত দেখতে চাই। ভুলে গেলে সেই কথা। সেই দিন তুমি খুব রাগ দেখিয়েছিলে আমার এখনও মনে আছে। 
বলেছিলে পুঁচকে মেয়ে সাহস কত আমার মাথায় বসতে চায়। জান আমি কে? আমি রাজা , গাছের রাজা। দেখ চেয়ে যত দূর চোখ যায় আমার চেয়ে বড় কেউ আছে?রাজার মাথায় বসবে, কি দুঃসাহস? 

আমি খুব কেঁদেছিলাম। কি বোকা আমি দেখ। নীল দিগন্ত ছুঁতে চেয়েছিলাম তোমার মাথায় চেপে। আজ মনে হলে হাসি পায়। তোমার মাথায় চড়েই যদি দিগন্ত ছোঁয়া যেত তবে বিমান আকাশে উড়ত না।পাখিরা সুদূর ঘুরে বেড়াত না।ছোট বেলার ভাবনা গুলো কি অদ্ভুত সরল সুখের।অথচ দিনকে দিন তা বদলে যায়। স্বার্থ বাড়ে বয়সের সাথে সাথে। হানাহানি হিংসার বহুরূপ। 

আমি তো ভুলি নাই বাছা। বয়স হয়েছে চোখে ছানি পড়া, আগের মত চোখে দেখি না।তাই তো বুঝতে পারি নাই। কষ্ট পেলে? 

আমি তো খুব অহংকারী ছিলাম। নিজেকে মহারাজ ভেবে কত অন্যায় আচরণ করেছি। তাইত কোন গাছ আমাকে পছন্দ করে না। যখন যৌবন ছিল উদ্যম ছিল মাথা সর্বোচ্চ ছিল নিজেকে মহাবীর মহা পালোয়ান ভাবতাম।আজ সবাই আমাকে পর করে দিয়েছে। জীবনের ভাটি বেলায় সব মনে পড়ে যায়। অনুশোচনা হ্য়।কিন্তু দুঃখ বলার লোক নাই বাছা। আমার বয়সি সবাই চলে গেছে পরপারে।

আচ্ছা তোমার কি মনে পড়ে তোমাদের পাড়ার ঐ শেখের ব্যাটাকে। যার দাপটে এই তল্লাটের কেউ তার সামনে যাবার সাহস করত না। সবাই ভয়ে জবুথবু হয়ে থাকত। তার শেষ জীবন কত না কষ্টে গেল।আমারই মত দম্ভ অহংকারে অন্ধ ছিল।দুই জনের জীবনে কত মিল ছিল। 


আমি এসেছি তোমাদের কাছে শহরের নির্মম নিষ্ঠুর কাজ কর্ম দেখতে দেখতে ক্লান্ত হয়ে। ভাবলাম একটু গ্রামের সুবাতাস গায়ে মেখে আসি।প্রিয় জনদের আদর নিয়ে আসি।এখানে এসে দেখি নতুন আরেক শহর।ভালবাসাহীন মায়ামমতাহীন কদর্য রাজনীতি মাদক লালসা হিংসা বিবেকবর্জিত কাজ কর্মে ছেয়ে গেছে আমার গ্রামের মানুষ গুলোর অন্তর বাহির।শহরে তবু অচেনা মানুষের দ্বারা হতে দেখি কদর্য কর্ম।বুক ফেটে যায় আমারই চেনা জানা লোকজনগুলো যখন অনাচারে লিপ্ত।শহরের মন্দ হাওয়া এত দ্রুত গ্রামে ছড়ে পড়বে ভাবিনি।আগের সেই গুরুজনেরা বেঁচে নেই।শিক্ষিত ভাইয়েরা চলে গেছে শহরে জীবিকার খোঁজে।যারা আছে এখনও গ্রামে গুটিকয়েক ভাল মানুষ এই সব অল্প শিক্ষিত অল্প জ্ঞানী ভয়ংকারিদের হাতে জিম্মি হয়ে আছে।কি পৈশাশিক নৃত্য এদের। কোন কোন রাজা মহারাজার উস্কানি আশ্রয় প্রশ্রয়ে তারা আজ বিভোর। সমাজ কে ধ্বংস করার লালসায় লিপ্ত। 

বাছা কি হয়েছে তোমার? কেমন কষ্টের যন্ত্রণার আভাস পাচ্ছি।তুমি কি খুব কষ্টে আছ? আমার চেয়েও কষ্ট? এই যে আমাকে দেখ আমার চারপাশ তাকিয়ে দেখ। যে ভুমিতে সোনার ফসল ফলত আমার চারপাশের ফসলি জমিতে সেই খানে এলোমেলো লোকালয় ছেয়ে গেছে।যে কৃষককে দেখেছি পাশের জমিতে সোনার ফসল ফলাত আজ সেই জমিতে নিজের আশ্রয় খুঁজছে। বসত বাটি ঐ নদীতে ভেসে গেল একটা টিনের চালাও ধরে রাখতে পারে নাই।যে সব লোকের গোলা ভরা ধান পুকুর ভরা মাছ গোয়াল ভরা গরু ছিল আজ তাদের নিরন্ন মুখ কেমন করে সয়ে আছি চেয়ে চেয়ে দেখছি।তাদের ঘরের সন্তান গুলো জীবিকার খোঁজে শহরে পড়ে আছে।আমার মত সম বয়সী যারা ছিল কেউ আর বেঁচে নেই।তারা সুখে আছে বেহেস্তে। আর আমি এক শূন্যতায় ডুবে আছি।

ঐ যে বললে তোমার পাড়াটা যেখানে ছিল নদীর সেই জলাটুকু নিয়ে কত কোন্দল মারামারি রাজনীতি পুলিশ কেস চলল তুমি কি তা জান? 

নাত, কবে কি হল! 

ঐ টুকু জলায় তোমাদের জমিই তো বেশির ভাগ। তোমার বাবাকে দেখতাম আমারই পাশ দিয়ে দ্রুত সাইকেল চালিয়ে বাড়ি ফিরত স্কুল থেকে। তারপর আবার মাঠে আসত কামলাদের নিয়ে ঐ জমিতে। তাদের দেখিয়ে দিত কাজ কর্ম। সেখানে যে আবাদ হত তা দিয়েই তো তোমাদের সারা বছর চলে যেত।বাকী গুলো না হয় পড়ে থাক। অথচ ক্ষমতার দাপটে সেই সব জলা ভুমি অন্যদের দখলে। তোমার পাড়ার লোক সেখানে কিছুই করতে পারে না। তাদের পূর্ব পুরুষের সাত জন্মের জমি জমা নদীর গর্ভে তবু অন্য লোকের দখলে। 

তাকিয়ে দেখ কত সুন্দর গৃহ শয্যা তাদের। অথচ যারা ছিল ধনী ব্যক্তি তাদের বাড়ি ঘরের কি দশা।এসব দেখতে ভাল লাগে বল? 
থাক তুমি এত কষ্ট পেও না। আমি তোমার একটু সেবা যত্ন করি। ডাক্তার ডেকে তোমার শরীরে বসা পোকা মাকড় তাড়িয়ে ঔষধ লাগিয়ে ব্যান্ডেজ করে দেই। তুমি আবার সুস্থ হয়ে উঠবে।

না থাক, এ জীবন আর ভাল লাগে না। এই ঘুণে ধরা সমাজ সংসার আর দেখতে চাই না। এভাবেই ধুকে ধুকে মরতে দাও। আমার বুকের আর্তনাদ আর বাড়াতে চাই না। তোমার এই দরদমাখা ভালবাসা নিয়ে বেঁচে থাকি যে কয়টা দিন আছি।
কিন্তু আমি তোমার জন্য কিছু করতে না পারলে নিজে খুব কষ্ট পাব যে।

আচ্ছা, যদি কিছু করতে চাও তবে তোমরা যারা শহরে বাস কর এখনও গ্রাম টাকে ভালবাস সবাই মিলে এই গ্রামের সহজ সরল যে কয়জন মানুষ আছে তাদের রক্ষা কর।তাহলেই আমি খুশী হব সুখে মরতে পারব।

চেষ্টা করব। গ্রামের অনেক ছেলে আছে যারা শহরে বাস করেও এখনও গ্রামের ভাল কাজ করতে চায় কিন্তু দুর্বিত্তের ভয়ে বেশি দূর এগিয়ে যেতে পারে না। তা ছাড়া দূরে থেকে শহরের সংসার দায় সেরে তাদের সাথে পেড়ে ওঠা কঠিন কাজ।বন্ধু তাল গাছ তুমি বেঁচে থেকো আরও হাজার বছর এই গাঁয়ের মানুষ গুলোর জন্য। আমি আবার এসে যেন তোমাকে দেখতে পাই। কথা দাও।

কি যে বল মরণের উপর কি কারো হাত আছে?
তুমি যদি মারা যাও কত গুলো বাবুই আবাস শূন্য হবে ভেবে দেখেছ?
যেভাবে তোমার গ্রামের মানুষ বাসস্থানহীন হয়ে নতুন বসত গড়েছে এরাও তাই করবে। কারো জীবন কারো জন্যে থেমে থাকে না বাছা। হয়ত সাময়িক অসুবিধা হয়। আবার সব ঠিক হয়ে যাবে।যেদিন দেয়ালে পিঠ ঠেকে যাবে অন্যায়ের মাত্রা বাড়তে বাড়তে এতটুকু চলার পথ থাকবে না সেই দিন প্রতিবাদের জোয়ার নামবে। রাস্তায় ঢল নামবে সাধারণ জনগণের। 

তাই ভেব না বাছা। সাময়িক কষ্ট হচ্ছে এই যা। ইতিহাসের দিকে তাকিয়ে দেখ কিভাবে দিন বদলিয়েছে?
সেই ভাবেই দিন বদলের জোয়ার আসবে।


শহর থেকে গ্রাম
রাজপথ থেকে মেঠো পথ
উঠবে জেগে ভুক্তভোগী সাধারণ।
কৃষক শ্রমিক মুটে মজুর জনগণ
কিংবা অফিস ফেরত কেরানি থেকে বড় বস
যে যেখানে কষ্ট পাচ্ছে সেইসব।
একসাথে প্রাণে পড়বে বাঁধন
এগিয়ে আসবে মানবে না কোন শাসন
ক্রসফায়ার গুমের ভয়
হবে দূর মন থেকে সবার।
অন্যায়ের প্রতিবাদে সবাইকে জাগতে হয়
ঘুম ভেঙ্গে যাবে একসাথে সবার
রুখবে তখন কে?
এত গুলো সর্ব সাধারণ?


ভাল থেকো আবার বেড়াতে এস । যদি আমি নাও থাকি তবুও এস । নতুন কোন তাল গাছ লাগিয়ে দিও। নতুন কোন কালের সাক্ষী হতে একটা তাল গাছ সব সময় দরকার।বিদায় বন্ধু।

বিদায়। আমি ছল ছল নয়নে তার দাঁড়িয়ে থাকা দেখি আরও কিছুক্ষণ। কত স্মৃতি কত হারানোর ব্যথা এক জনমে থাকে।কত দম্ভ চূর্ণ বিচূর্ণ হয় সময়ের সাথে সাথে। নতুন দাম্ভিক তৈরি হয়।পূর্বের কারো জীবন থেকে কেউ শিক্ষা নেয় না। যতক্ষণ পর্যন্ত নিজের অস্তিত্ব মজবুত থাকে অহংকারে অন্ধ থাকে। হয়ত এভাবেই চলে জীবন সময়ের কাঁটা ধরে। কত চেনা মুখ কত ভালবাসা হারিয়ে যায় সময়ের স্রোতে। পড়ে থাকে শুধু স্মৃতি হৃদয়ের মাঝে। শুধুই শূন্য বুকে আজও পথ চেয়ে নতুন কোন উজ্জীবনের।
মাহফুজ আলম একজন কিডনির ডাক্তার । সরকারি হাসপাতালের ডাক্তার হওয়ায় তিনি সকাল দশটা থেকে দুটো পর্যন্ত রোগী দেখেন সপ্তাহে তিনদিন। বাড়ি ফিরতে ফিরতে রাত ১১টা বারটা বেজে যায় । তিনি দুটো থেকে চেম্বারে বসেন । একটা সেমিনার আছে আজকে তার বাংলাদেশের মানুষ কেন চিকিৎসার জন্য বিদেশে যাচ্ছে এই বিষয়ের উপর ।তিনি মনে মনে হাসলেন , সবাই জানে যে বিদেশে ডাক্তার দেখানো তে দুটো লাভ বিদেশে ভ্রমনও করা হয় ডাক্তারও দেখান হয় । তারা দেশে ফিরে ওখানকার ডাক্তারদের ভাল ব্যবহারের খুব প্রশংসা করেন । কিন্তু দেশে ফিরে ওষুধ খেয়ে আর সেবা পেয়ে তারা যে সুস্হ হয়ে যান সেটা আর মনে রাখেন না । বাংলাদেশের ডাক্তারদের ভুল ট্রিটমেন্টের বিপরীতে ভারতীয় ডাক্তারদের ভাল ব্যবহারে রোগী ভিষন খুশি হন নিঃসন্দেহে ।
গাড়িতে যেতে যেতে মাহফুজ আলম ভাবছিলেন মনে মনে , যারা এমবিবিএস ডিগ্রি নেন তাদের মেডিকেল এথিকস পড়ান হয় । সেখানে বলা হয় , ডাক্তারদের স্হান রোগীর পায়ের কাছে , রোগীর প্রতি তুমি এ্যামপ্যাথি বা সহানুভুতি দেখাবে সিমপ্যাথি বা করুনা নয় । ডাক্তার আর রোগী নিয়ে অনেক জোকস আছে । একটা এখন মনে পড়ল , একজন ডাক্তার রোগীকে বিছানায় শুইয়ে অনেকক্ষন ধরে পা টিপে টিপে পরীক্ষা করছিলেন । রোগী মজা করে বললেন ," ডাক্তার সাহেব পা ধরছেন কেন ?' ডাক্তার ও রসিকতার সুরে বললেন ," ও একটু পরেই তো 'জবাই' করা শুরু করব তাই আগেই মাফ চেয়ে নিচ্ছি ।' তার হাসির শব্দে ড্রাইভার বলল ,' স্যার কিছু বললেন ? ' 
' না , কিছু না । চল ।'
তিনি এখন যাচ্ছেন হাসপাতালের দিকে। গাড়িতে এসি ,হাসপাতালে এসি , নাহলে এতক্ষন জ্যামে বসে থাকতে কষ্ট হত । সকাল বেলায় রোদের উত্তাপ কম । এবার ঈদে সবাইকে নিয়ে ইউরোপ ট্যুর করবেন ঠিক করছেন । ছেলে এবার ও'লেভেল পরীক্ষা দিয়েছে , মেয়েটা পড়ে ক্লাস ফাইভে । তাঁর দুটো ফ্ল্যাট আছে এলিফ্যান্ট রোডে , আর একটা ডুপ্লেক্স কিনবেন পূর্বাচলে । 

মাহফুজ আলম হাসপাতালের একজন সিনিয়ার ডাক্তার । তাছাড়া রাজনৈতিক খুঁটির জোরে তিনি দাম্ভিকভাবে হাসপাতালে চলাফেরা করেন । তিনি এমন একজন প্রভাবশালী ডাক্তার যার কারনে তাঁর সহকর্মী ডাক্তার ,নার্স, রোগী এমনকি রোগীর আত্নীয় স্বজনরাও ভয় পায় তাঁকে ।

হাসপাতালের চেম্বারে ঢুকে তিনি রোস্টার দেখলেন, চা খেয়ে তারপর রোগী দেখা শুরু করেন । একবার এক রোগী ভিজিটের টাকা কম দেওয়াতে তিনি সেই রোগীর প্রেসক্রিপশন ছিড়ে ফেলেছিলেন , কিছু কিছু মানুষ ডাক্তারদের ভিজিটের ব্যাপারে এমন ভাব করে যেন তাঁকে দেখাতে এসে রোগীর টাকাটা জলে গেল । অথচ বিদেশে গেলে তো ওনারা সেই সব ডাক্তারদের ভিজিটের টাকা দিয়েই চিকিৎসা নেন ,সেখানে নিশ্চয়ই ওনাদের ফ্রিতে চিকিৎসা করা হয় না ।

একজন একজন করে রোগী দেখতে দেখতে একটা বেজে গেল । মাহফুজ আলম দুপুরের খাবার খেয়ে চেম্বারে যাবেন । তারপর যাবেন সেমিনারে ।

আজকে মাহফুজ আলম হাসপাতালে এসেছেন একজন সিরিয়াস রোগী দেখতে । হাসপাতালে পৌঁছে দেখলেন অনেক রোগীর ভিড় । বাংলাদেশে কিডনি রোগীর সংখ্যা বাড়ছে । প্রতিদিন বিভিন্ন বয়সের রোগী ডায়ালাইসিস করার জন্য হাসপাতালে আসে ।বাংলাদেশে প্রায় দুকোটি মানুষ কোন না কোনভাবে কিডনি রোগে আক্রান্ত । মহিলারাও এ রোগে আক্রান্ত হচ্ছে অনেক বেশি। হেলেডায়ালাইসিস , পেরিটোনিয়াল ডায়ালাইসিস এবং কিডনি সংযোজন হল কিডনি অকেজো রোগের চিকিৎসা । আর একটা চিকিৎসা হল সিএপিডি পদ্ধতিতে চিকিৎসা । এই পদ্ধতির ক্ষেত্রে চিকিৎসক রোগীর পেটের মধ্যে ছিদ্র করে বাইরে থেকে একটা ব্যাগ যুক্ত করে দেন ,যা ফ্লুইডের মাধ্যমে রক্ত পরিশোধনের কাজ করে । পরে রোগী নিজের ঘরে থেকে শুধু ফ্লুইড দিয়েই এই চিকিৎসা চালিয়ে নিতে পারে । সিএপিডি বা কন্টিনিউয়াস এমবুলেটার পেরিটোনিয়াল ডায়ালাইসিস পদ্ধতিটা জনপ্রিয় করার জন্য মাহফুজ আলম এর মতন কয়েকজন চিকিৎসক চেষ্টা করে যাচ্ছেন । এই পদ্ধতিতে চিকিৎসা করার ক্ষেত্রে সমস্যা হচ্ছে এর ফ্লুইড যেটা তা বিদেশ থেকে আমদানি করতে হয় এবং সরকারকে কর প্রদান করতে হয় ।সরকার যদি যে কর আছে তা তুলে দিতেন অথবা দেশেই এই ফ্লুইড উৎপাদনের ব্যবস্হা করে দিতেন তাহলে অনেক রোগী এই সিএপিডি সুবিধা নিতে পারত । অনেক চিকিৎসক বলছেন , একজন কিডনি অকেজো রোগী যন্ত্রের মাধ্যমে ডায়ালাইসিস করে যতদিন বাঁচেন সিএপিডি করে একই সময় বা তারও বেশি সময় বেঁচে থাকতে পারেন । 
মাহফুজ আলম হাসপাতালের ডাক্তারদের সঙ্গে রোগীর চিকিৎসা নিয়ে কথা বলতে বলতে হাসপাতালের রিসিপশনে দেখলেন গ্রাম্য চেহারার মাঝবয়সি একজন লোক স্ট্রেচারের উপর শুয়ে আছে অার তার পাশে ১৪-১৫ বছর বয়সের একটা ছেলে দাঁড়িয়ে দাঁড়িয়ে কাঁদছে । মাহফুজ আলমকে দেখে ছেলেটি তাঁর পা জড়িয়ে ধরে কাঁদতে থাকে । সবাই তটস্হ হয়ে দাঁড়িয়ে যায় ,কারন সবাইর জানা আছে মাহফুজ আলম কেমন প্রকৃতির মানুষ । টাকা ছাড়া তিনি কোন রোগীর চিকিৎসা করেন না ।

ছেলেটা চিৎকার করে কাঁদতে কাঁদতে বলতে থাকে " আমার আব্বার কিডনি অকেজো হয়ে গেছে ডাক্তার সাহেব । আমার আব্বার চিকিৎসার জন্য আমাদের যা কিছু ছিল সব কিছু শেষ করে ফেলেছি । আমাদের আত্নীয় স্বজনরাও অনেক সাহায্য করেছে আমাদের । আমরা গরিব মানুষ । আব্বার চিকিৎসা করাতে না পারলে আমার আর পড়াশুনা করা হবে না । আমার আব্বার স্বপ্ন আমি যেন আপনার মত একজন ডাক্তার হয়ে মানুষের সেবা করতে পারি । আমার আব্বাকে বাচান স্যার । উপরে আল্লাহ আর নিচে আপনি। আপনি আমার আব্বার বিনামূল্যে চিকিৎসার ব্যবস্হা করে দেন দয়া করে । আমার আব্বা স্বপ্ন দেখে আমাকে একজন ডাক্তার বানানোর ,সেই স্বপ্ন কি পূরন হবে না ? ' ছেলেটা আর কথা বলতে পারে না । ওর মা কান্নার স্বরে বলল ,' আমরা অনেক আশা নিয়ে ঢাকায় আপনার কাছে আসছি স্যার । আমার ছেলে মুরাদ ক্লাসে ফার্স্ট হয় , এইবার ক্লাস নাইন থেকে টেন এ উঠার পরীক্ষায় অংকে একশতে একশ আর বিজ্ঞানে নব্বই পাইছে । ওর স্কুলেত মাস্টার সাররা ওরে নিয়া অনেক আশা করেন যে স্কুলের নাম উজ্জ্বল করব , এখন ওর আব্বার চিকিৎসা না হইলে ওর তো আর লেহাপড়া হইব না , গার্মেন্টসে ঢুইকা পড়তে লাগব পেটের জন্য , ওর আব্বা সরকারি কলেজের দপ্তরির কাজ করে । সুস্হ না হইয়ে তো কাম করবার পারব না । তখন মুরাদ ছেলে হয়ে সংসার দেখব না পড়াশুনা করব ? ও তো তাইলে আর ডাক্তার হইতে পারতো না ? ওর আব্বার স্বপ্ন পূরন করতে পারব না আর ।'' মুরাদের মা কোলের ছোট মেয়েটাকে জড়িয়ে ধরে কানতে লাগল। 
মুরাদের আব্বাও চোখে পানি নিয়ে অসহায়ভাবে চেয়ে রইল ডাক্তার মাহফুজ আলমের দিকে ।

হাসপাতালের ডাক্তার, নার্স , স্টাফরা একটা অপ্রীতিকর পরিস্হিতির জন্য তৈরি হচ্ছিল । কিন্তু সবাইকে অবাক করে দিয়ে মাহফুজ আলম বললেন ,' মুরাদ তোমার আব্বার চিকিৎসা এই হাসপাতালেই হবে এবং একদম ফ্রিতে ।' 
এইকথা শুনে অন্য একজন ডাক্তার বললেন ,'কিন্তু স্যার আমাদের হাসপাতালে তো ফ্রিতে চিকিৎসা হয় না , করার নিয়ম নেই ।' 
ডাক্তার মাহফুজ তাকে ধমক দিয়ে বললেন ,'এতদিন ছিল না বলে কি কোনদিন সেটা করা যাবে না ? আজ থেকে হবে এবং তাড়াতাড়ি রোগীর চিকিৎসার ব্যবস্হা করেন ,যান ।' 
সবাই অবাক হয়ে গেল ডাক্তার মাহফুজ এর দাম্ভিক আচরনের পরিবর্তন দেখে । হাসপাতালের সবচেয়ে প্রভাবশালী ডাক্তার এর কড়া নির্দেশে হাসপাতালে মুরাদের আব্বার চিকিৎসার কোন ত্রুটি হল না ।
বিনা চিকিৎসায় কোন রোগীকে যেন না রাখা হয় এই নিয়ম চালু করলেন ডাক্তার মাহফুজ আলম । 
তিনি জানেন , অল্প বয়সে বাবা মারা যাওয়ায় তিনি আর তাঁর ভাই মামা বাড়িতে আশ্রিত থেকে লেখাপড়া করেছেন। টিউশনি আর স্কলারশিপের টাকা আর মায়ের ব্যাংকের চাকরি দিয়ে চলতে হয়েছে তাঁকে । ছোটবেলায় কস্ট করেছেন বলেই তিনি বুঝতে পেরেছিলেন মুরাদের কি হবে ভবিষ্যত । তাই ওর আব্বার জন্য চিকিৎসার ব্যবস্হা করেন । 
১৫দিন পর । মুরাদরা ফিরে যাচ্ছে টাঙ্গাইল ।
মাহফুজ আলম বললেন ,' মুরাদ তুমি ভাল করে লেখাপড়া করবে । আমি চাই তুমি ডাক্তার হও ।তোমার পড়াশুনার জন্য কিছু প্রয়োজনীয় হলে আমার কাছে আসবে । ' আর রোগীকে বললেন ,'আপনি আমিষ আর চর্বিযুক্ত খাবার কম খাবেন । মাংস খাবেন ,কিন্তু চর্বি একদম না । শরীরে যেন পানি না জমে সেজন্য খাবারের পরিমান নিয়ন্ত্রনে রাখার চেষ্টা করবেন । আর বাজারের থেকে কেনা কোন ধরনের পানীয় একবারেই খাবেন না । ডায়ালাইসিসের সময় কিছু রক্ত আর আমিষ চলে যায় । তাই সেসময় আপনি একটু বেশি পরিমানে মাছ , মাংস , ডিম , দুধ খাবেন ,এটা মনে রাখবেন দয়া করে । আপনার উপর কিন্তু আপনার ছেলের ভবিষ্যত নির্ভর করছে ।' হেসে বললেন মাহফুজ আলম । 

ঈদে সবাইকে নিয়ে ইউরোপ ট্যুর করবেন ভেবেছিলেন মাহফুজ আলম । মুরাদদের সাহায্য করতে গিয়ে সেটা আর করতে পারলেন । তাঁর ছেলেমেয়েরা মন খারাপ করেছে ঠিকই কিন্তু অন্য একটি ছেলের মুখে হাসি ফুটিয়ে তুলতে পেরেছেন তাই বা কম কি ? ডাক্তার মাহফুজ আলম মনে মনে ভাবলেন , অন্যের উপকার করলে যে মানসিক প্রশান্তি পাওয়া যায় তা একটা সফল অপরেশন করার চেয়ে কোন অংশে কম না ।।
নাম তার ক্ষেত্রমোহন । কবে থেকে যে তার নামের লেজ থেকে মোহন অংশটি খসে গেছে কে জানে । তবে আগে যুক্ত হয়েছে আর একটি শব্দ- ‘দামী’ । অর্থাৎ’ দামী ক্ষেত্র’। আড়ালে অবশ্য কষাই ক্ষেত্র বলেও অনেকে ডাকে । চারপাশের পাঁচ ছয় গ্রামের সকলেই এক ডাকে চেনে দামী ক্ষেত্রকে । ক্ষেত্র’র ছায়াসঙ্গী হল ভুট্টো । এটা আসল নাম নয় । কিন্তু আসল নাম ভুলে গেছে সবাই । মুক্তিযুদ্ধের সময় সকাল বিকাল রাখালের চা দোকানে এসেই শুধু বলত জুলফিকার আলি ভুট্টো এই বলেছে সেই বলেছে । ভুট্টো ছাড়া কোন কথা নেই। তাই দূর থেকে দেখেই বলতো ঐ আসছে আমাদের ভুট্টো । ঠাট্টা করে রাজাকারও বলত।
ভুট্টো বাড়িতে ঘুমানো ছাড়া আর কিছুই করতো না, নাওয়া খাওয়া সবই ক্ষেত্র’র বাড়িতে । নির্দিষ্ট করে বললে বলতে হয় কাছারি ঘরে । বা’র বাড়িতে টিনের চৌচালার মাটির ঘরটিকে সবাই কাছারি ঘর বলে। ক্ষেত্র নাকি পূর্ব পাকিস্তানে মহাজন ছিল । সেই মহাজনী মেজাজ চাল চলনে ধরে রেখেছে । ভুট্টোর কাছে সবাই শুনেছে সেদেশে ক্ষেত্র’র দিঘীর মত পুকুর ছিল , শান বাঁধানো ঘাট ছিল । আধ মাইল লম্বা উঠোন ছিল । রোজ একশো লোক পাত পেড়ে খেত । গোলাঘরই ছিল দশটা । পুকুরেরে এক একটা মাছের সাইজ ছিল ভুট্টোর গলা সমান । শুধু ডাল ক্ষেতই ছিল সাত কাণি । সকালে সব্জি কাটতেই বসে যেত জনা দশেক মহিলা । রান্নাঘর তো নয় একেবারে বারোয়ারী লঙ্গরখানা । বিশাল সাইজের মাটির উনুনে বসে যেত ভিমের কড়াই’র মতো পাঁচ পাঁচটা কড়াই ।চুলা গুলো যখন একসাথে জ্বালানো হতো তা ছিল দেখার মতো ব্যাপার । স্নান করে শুদ্ধবস্ত্র পরে রীতিমতো পূজো দিয়ে উনুন ধরানো হতো । সে উনুন নিভতো রাতে । উনুন নিভিয়ে কয়লা তুলে নিতে নিতে রাত কাবার হয়ে যেত । লাকড়ি ঘরটা তো ছিল গোডাউনের মত । সবশেষে ভুট্টো যোগ করতো , এখন তো বাবুদের কিছুই নেই । এখন উনি ফকির ,ফকির । সোনার থালার ভাত আর রূপোর গেলাসের জল ফেলে এসে বাবু এখন ফকির । বাবুর সোনার অঙ্গ এখন কালি হয়ে গেছে । সেদেশে বাবু ডাবের জলে মুখ ধুতেন । গায়ের রঙ ছিল দুধে আলতায় মেশানো ।
রাখালের চা-দোকানে এসব গলগল করে বলে যেত ভুট্টো আর শ্রোতারা হাঁ করে গিলতো । দিনের পর দিন শুনতে শুনতে ক্ষেত্র’র প্রতি একটা অজানা ভয় ও সম্ভ্রম তৈরি হয়ে গিয়েছিল সবার । ভয়টা এইজন্য যে ক্ষেত্র অনেক টাকার মালিক । সম্ভ্রমটা কিছুটা ভয় থেকে ,কিছুটা ক্ষেত্র’র রাশভারী আচরন ও চালচলন দেখে । সবাই ক্ষেত্র মহাজন বলে ডাকে । জমির প্রতি ক্ষেত্র’র বিশেষ টান । প্রতিদিন ছত্রধর ভুট্টোকে নিয়ে ধুতির কোছা ধরে ঘুরে ঘুরে জমি পরিদর্শন ক্ষেত্র’র কাছে বিলাসিতা । 
ক্ষেত্র এদেশে এসে ধীরে ধিরে সুদের ব্যবসা খুলে দিয়েছে । ছয় সাত গাঁয়ের লোক তার কাছে এসে হাত পাতে । ক্ষেত্র কাউকে নিরাশ করে না । তবে ঝোপ বুঝে কোপ মারে । টাকা সে এমনি এমনি কাউকে দেয় না । গয়না ,অন্য জিনিস ,জায়গার দলিল ইত্যাদি বন্ধক দিয়ে স্ট্যাম্প পেপারে সই সাবুদ দিয়ে তবে টাকা নিতে হয় । ক্ষেত্র’র সাফ কথা, আগে তিতা ,পরে মিঠা । আমি দুই কথা পছন্দ করি না । মাসে মাসে সুদ শোধ করে দিতে হবে । না হয় কাগজের লেখা অনুযায়ী জিনিস বা জায়গা তামাদি হয়ে যাবে । কারো বৌয়ের কানের ঝুমকো জোড়া হাতিয়ে নিতে ক্ষেত্র’র হাত কাঁপে না । কাউকে বাড়িছাড়া করতেও তার বুক কাঁপে না । সম্পদের অহংকারে তার মাটিতে পা পড়ে না । তার কথার উপরে কেউ কথা বললে তার ব্রহ্মতালু জ্বলে উঠে । 

একবার এক বুড়ি এসেছে তার কাছে । জামগাছ থেকে পড়ে বুড়ির নাতনির কোমর ভেঙ্গে গেছে । হাসপাতালে নিয়ে ওষুধপত্র করবার টাকা নেই । বুড়ি ক্ষেত্র’র কাছারিতে এসে কান্নাকাটি জুড়ে দিয়েছে । ক্ষেত্র কাগজকলম নিয়ে বসল ।অনেক কিছু লিখল ,বুড়ি টিপসই দিল। টাকা নিয়ে গেল । এরপর দিন যায় মাস যায় । বুড়ির দেখা নাই ,সুদের খবর নাই । একদিন ছত্রধর ভুত্তোকে নিয়ে ক্ষেত্র হাজির বুড়ির বাড়ি । বুড়িকে দু’সপ্তাহ সময় দিয়ে বলল, এরপর কিন্তু দক্ষিণ মাঠে আমার পুকুরের সাথের জমিটা আমার নামে হয়ে যাবে । কাগজে তাই লিখে দিয়েছিলে । বুরি কেঁদে কেঁদে ক্ষেত্র’র পায়ে ধরতে গেল । ক্ষেত্র লাফিয়ে উঠে বলে ,আমাকে চোখের জল দেখিয়ে লাভ হবে না । এতগুল টাকা নেবার সময় মনে ছিল না । আমার টাকার দাম আছে ।তোমার বারি দয়া করে এসেছি এটাই বেসি । আগামী পঁচিশ তারিখ টাকা না পেলে জমির কাছে আর ঘেঁষবে না । বুড়ির মাথায় বাজ পড়লেও বুঝি ভাল ছিল । ঐ মাঠে ঐ জমিটায় সেরা ফলন হয় । বুড়ির উপোস থাকতে হবে ওটা হাতছাড়া হলে ।
নির্দিষ্ট দিনে সকালেই বুড়ি হাজির কাছারি ঘরে । ক্ষেত্র এলে বুড়ি কেঁদে বলে টাকা জোগাড় করতে পারে নি । আরো কিছুদিন সময় চাই । ক্ষেত্র গলল না । গলতে সে জানে না । গললে তার চলে না । পৃথিবীতে ধনী গরীব থাকবেই । তাই বলে গরীব গুরবোর কাছে মাথা নোয়ানো কোন কাজের কথা নয় । এসব দরদ দেখানোর বিলাসিতা তার পছন্দ নয় । তেল মাখতে হলে কড়ি ফেলো । দুনিয়ায় অনেক লোকের পা ভাঙবে ,কোমর ভাঙবে,হাত মচকাবে ,পেত পুড়বে । তাই বলে সে কেন মচকাবে । তার দুয়েকটা পয়সা আছে বলে সে কি দানসত্র খুলে দেবে নাকি । হাজী মহম্মদ মহসিন হবার বাসনা তার নাই । তার দর্শন জলের মতো পরিস্কার । বুড়ির কান্নাই সার হল । তবে ক্ষেত্র আইনের মানুষ । সে কাগজ পড়ে পড়ে শর্ত সব শোনাল । ইচ্ছে না থাকলেও বুড়ি শুনল ,কাঁদল । বলল, এবার যে আমাদের উপোস থাকতে হবে মহাজন। ক্ষেত্র’র এত কিছু করবার নাই । বুড়ি অনেক অনুনয় করল । বলল, মহাজন তোমার তো অনেক আছে । আমাকে না হয় ঐ টাকাটা দানই করলে । ক্ষেত্র’র রাগ হল । সে বলল , এসব কথা আমাকে বলে লাভ হবে না । টাকাটা নেবার সময় মনে ছিল না । তখন ত নাতনির জন্য একেবারে পাগল হয়ে গেছিলে । নাত্নির কোমর না হয় ভাঙ্গা’ই থাকতো । কোমর ভাঙ্গা অনেক লোক দুনিয়ায় বেঁচে আছে । একথায় বুড়ির খুব রাগ হল । বুঝে গেলেন জমি আর পাবে না । বলল, মহাজন ,এত দাম্ভিক হওয়া ভাল নয় । আমরা ছোট মানুষ । তবু বলি , বাল্যশিক্ষায় আছে, দম্ভ করা অনুচিত । উপরে আছেন একজন । তিনি বিচার করবেন । তোমার অনেক আছে , আমাদের পেটে লাথি দিলে । আর কোমর শুধু আমার নাতনির নয় । তোমারও আছে । মনে রেখো । ক্ষেত্র’র মতো মহাজনের এসব চুনোপুঁটির অভিশাপ গায়ে মাখলে চলে না । কত শকূন অভিশাপ দেবে । তাই বলে তো আর রাতারাতি সব গরু মরে যাবে না । দলিলটা ভাঁজ করে ক্ষেত্র হেসে নেয় এক চোট ।

ভুট্টো ক্ষেত্র’র খাজাঞ্চী কাম বডিগার্ড কাম আপ্ত সহায়ক। জাবদা খাতায় ঋণগ্রহীতার নাম ,তারিখ ,ঋণের পরিমাণ ,জিম্মা রাখা জিনিসের নাম সব লিখে রাখে । অপরিশোধিত ঋণের কারণে প্রাপ্ত জমির পরিমান কম নয় । জমিতে ফসলের চাষ ,রক্ষণাবেক্ষন ,সংগ্রহ সব কিছু তদারকি ভুট্টোই করে । পড়ন্ত বিকেলে আলপথ ধরে ধুতি পাঞ্জাবি পরিহিত , ভুট্টোপরিবৃত ক্ষেত্রকে জমিদার বলেই মনে হয় ।
ক্ষেত্র’র ঠাটবাট জমিদারের মতোই । সম্পদের অহংকার তার মনের সীমানা ছাড়িয়ে অঙ্গভঙ্গী ,কথোপকথন ও আচরণে প্রকাশিত । সব ধরণের ঝগড়া বিবাদের মীমাংসা কাছারি ঘরেই হয় । আর দুয়েকজন থাকলেও ক্ষেত্রই শেষ কথা । ইচ্ছে না থাকলেও সকলেই মেনে নেয় । ক্ষেত্রও চায় সবাই তার কথাই নির্বিবাদে মেনে নিক । না হলে তার খুব রাগ হয় ।
একবার এক ছোকরা ক্ষেত্রকে চ্যালেঞ্জ ছুঁড়ে দিল । শেখরের মেয়ের বিয়ে । শেখর মোটামুটি সচ্ছল । আমন্ত্রিতের মধ্যমণি ক্ষেত্র । সাঁঝবেলাতেই হাজির । শেখর তো একেবারে গদগদ । ক্ষেত্র কচানো ধূতির খুট ধরে রান্নার খবরাখবর নিল। এটা ওটা নির্দেশ দিল । বরযাত্রীর সবসবার জায়গা, খাবারের বিষয় সব খোঁজ নিল । সম্প্রদান করবে শেখরের ছোটভাই । শেখরের এক ভাগ্নে দাপাদাপি করে সব কিছু তদারকি করছে । ক্ষেত্র মসাবের দল নিয়ে জাঁকিয়ে বসেছে । যথাসময়ে বর এল,মিষ্টিমুখ হল ,বিয়েও আধাআধি । ক্ষেত্র হাঁক দিল ,এই কে আছিস্ উপহার সামগ্রীগুলোর একটা লিস্ট করে পড়ে শোনা । এটা শুনে শেখরের ভাগ্নে প্রতিবাদ করল , না এটা হওয়া ঠিক নয় । মামাকে বলল , মামা সবাই তোমার মেয়ের মঙ্গল কামনা করে ভালোবেসে হয়তো কিছু এনেছে । তাই বলে কে কী দিয়েছে সবাইকে জানাতে হবে । খুব বিশ্রী হবে । যারা গরীব তাদের মনে কষ্ট হবে । এটা বন্ধ করো । ক্ষেত্র’র কানে যেতেই রেগে আগুণ । কি এতো বড়ো কথা । চিরকাল এটা করে এসেছি আমরা । ভুট্টো ফোড়ন কাটে । ছোকরার পেটে দুফোঁটা বিদ্যে পড়েই ফুলে উঠেছে । কি সুন্দর লাগতো শুনতে যদি পড়ে শোনানো হতো, হরিপুর নিবাসী শ্রীযুক্ত অমুক একটি শাড়ি উপহারস্বরূপ প্রদান করলেন , মান্যবর শ্রীযুক্ত বাবু ক্ষেত্রমোহন কণ্যাকে একখানি চাদর উপহার দিলেন । বাবুর মেয়ের বিয়েতে মহিম কেমন সুন্দর করে পড়ে শুনিয়েছিল । কত বড়ো লম্বা লিস্ট হয়েছিল। ততক্ষণে ক্ষেত্র চেয়ার ছেড়ে উঠে দাঁড়িয়েছে । শেখর কাচুমাচু করছে । শিক্ষিত ভাগ্নের যুক্তি ফেলতে পারছে না । হাতজোড় করে বলল , মহাজনদা ও ছোট মানুষ । দয়া করে ডালভাত না খেয়ে যাবেন না । ক্ষেত্র গজরাতে গজরাতে হাঁটা দিল ।
বছর ঘুরে গেল । আরো কত সালিশী বসল ,কত বিচার হল । সবেতেই ক্ষেত্র’র মতই শেষ কথা । বুড়ির সাথে পথে দেখা হলে বুড়ি শুধু ক্ষেত্র’র দিকে ফ্যালফ্যাল করে চেয়ে থাকে । কিছু বলে না । জমিটা বুড়ি চুপিচুপি ঘুরে যায় মাঝে মাঝে । ধান গাছের সাথে আলগোছে কোলাকুলি করে । ক্ষেত্রকে উদ্দেশ্য করে গাল পাড়ে । চোখে জল ধরে রাখতে পারে না ।
সেবার খুব ভাল ফসল হল । দক্ষিণ মাঠে এরকম ফলন নাকি আগে হয়নি । ক্ষেত্র খুব খুশি । সেদিন আলধরে হাঁটছিল ,ধান দেখছিল । পেছনে ছত্রধর ভুট্টো । চক্ষের পলকে টিলার জঙ্গল থেকে তীব্রবেগে জমির দিকে ছুটে আসছিল একটা গরু । দূর থেকে কিছু বুঝে উঠার আগেই গরুটা লাফিয়ে লাফিয়ে ক্ষেত্রদের কাছাকাছি চলে এল । ছাতা ফেলে ভুট্টো পড়ে গেল জমিতে । বেগতিক বুঝে ক্ষেত্র ছুটতে গিয়ে আচমকা পা পিছলে পড়ে গেল আলের উপর । পা আলের একদিকে , মাথা আরেক দিকে । চক্ষের পলকে কি ঘটেছে বুঝে উঠার আগেই গরুটা তার গায়ের উপর দিয়ে ছুটে গেল । ভুট্টো ধাতস্ত হয়ে ছুটে এল । গরুর মালিক লখাই বিপদ হয়েছে বুঝে ছুটে আসছে আর বলছে , গরুটাকে জঙ্গলে ভীমরুলে ধরেছিল । তাই সেটা পাগলের মত ছুটছিল । এমন ভাবে বলছিল যেন গরু নয় ,সে নিজেই দায়ী । ভুট্টো আর লখাই ধরাধরি করে ক্ষেত্রকে বসানোর চেষ্টা করতে গিয়ে বুঝল বাবুর কোমরে গরুর পা পড়ে ভাল জখম হয়েছে। বাম পা’টা তুলতেই বাবুর চোখের জল এসে গেছে । আরো লোকজন এল । সবাই কলে কাঁধে করে বাড়ি ন্নিয়ে গেল । সত্যডাক্তার এল । ব্যথার ওষুধ দিল । বলল মনে হচ্ছে ভাল কিছু হয়েছে হাড়ে । হাসপাতালে নেবার পরামর্শ দিল ।
হাসপাতালে সাতদিন থেকে কোমরে আর বাম পায়ে ব্যান্ডেজ নিয়ে ক্ষেত্র বাড়ি ফিরল । ছয় সপ্তাহ ঘরে শুয়েই কাটাতে হল । ব্যান্ডেজ কাটিয়ে এক্স রে করিয়ে ডাক্তার বলেছে ক্রাচ দিয়ে একটু একটু করে হাঁটতে । কোমরে তেমন অসুবিধা নাই । পা’টা সারতে সময় নেবে । রোজ ভুট্টোর সাহায্যে কাছারি ঘরে এসে বসে । ক্ষেত্র হাঁপিয়ে উঠেছে । এক বিকেলে ভুট্টোকে বলল , চল রাখালের দোকানে যাই ধীরে ধীরে । কত আর ঘরে বসে থাকবো । ডাক্তারও তো হাঁটতে বলেছে । ক্রাচ দিয়ে ধীর পায়ে চলছে দুইজন । একটূ যেতেই মুখমুখি হয়ে গেল বুড়ির । চোখোচোখি হতেই বুড়ি গালে হাত দিয়ে ঠোঁট ফাঁক করে দাঁড়াল । কিছু বলল না মুখে । কিন্তু ক্ষেত্র’র মনে হল বুড়ি অনেক কথা বলল । বুড়ির চোখের আড়াল হ’বার জন্য ক্ষেত্র একটু জোরেই পা চালাল ।

হুম আমার বেজায় দম্ভ,
কেন জানো?
কারণ শিশু বয়সে চাইনি আমি
কোন কাপুরুষের চটকানি।
হুম আমার বেজায় দম্ভ,
কেন জানো?
চাইনি আমি প্রেমিক সেজে কোন পুরুষ
আমার গায়ে না ঢালে তার চুলকানি।
হুম আমার বেজায় দম্ভ,
কেনো জানো?
বাসে পরিবহনে না দিয় যেন
নোংরা হাতের আশকারি।
হুম আমার বেজায় দম্ভ,
কেনো জানো?
চাইনি আমি উপরে উঠার ধান্দায়
মুকোশধারীদের সামনে নিজ শরীরের ঝলকানি।
হুম আমি দাম্ভিক,
কারণ দম্ভ আমার শক্তি
দম্ভ আমার সাহস
দম্ভের কারণে আমার পাশে
ঘেষতে পারেনা পুরুষ।
আমি দেখেছি আমার দিদির কান্না
ভাবির চোখের জল,
তাইতো আমি দাম্ভিক হয়েছি
দম্ভ শক্তি বল।
এবার বিপিএলের ‘আইকন’ কে কে, বা তাঁরা কে কোন দলে খেলবেন এ নিয়ে এখনো আনুষ্ঠানিক কিছু জানানো হয়নি। তবে সাত ফ্র্যাঞ্চাইজি নিজেদের আইকন ঠিক করে ফেলেছে। সব ঠিক থাকলে মাশরাফি বিন মুর্তজা, সাকিব আল হাসান, তামিম ইকবাল, মাহমুদউল্লাহ আগের দলেই থাকছেন। নতুন ‘আইকন’ লিটন দাসকে নিয়েছে সিলেট সিক্সার্স, মোস্তাফিজুর রহমানকে নিয়েছে রাজশাহী কিংস। আইকনদের মধ্যে বাদ আছেন শুধু মুশফিকুর রহিম।
গত বিপিএলে মুশফিক আইকন হিসেবে খেলেছেন রাজশাহীর হয়ে। এবার বাংলাদেশ দলের এই অভিজ্ঞ উইকেটকিপার-ব্যাটসম্যানকে ছেড়ে দিয়েছে রাজশাহী। আগামী বছর তিনি কোন দলে খেলবেন সেটি এখনো ঠিক হয়নি। বিপিএল টেকনিক্যাল কমিটির চেয়ারম্যান জালাল ইউনুস আজ জানালেন, চিটাগং ভাইকিংসে খেলার একটা সম্ভাবনা আছে মুশফিকের, ‘আপনারা জানেন বেশির ভাগ আইকনকে সব ফ্র্যাঞ্চাইজি নিয়ে ফেলেছে। চিটাগং ভাইকিংস কাউকে নেয়নি। চিটাগংয়ে খেলার একটা সুযোগ আছে তাঁর। যদ্দূর জানি চিটাগং চেষ্টা করছে মুশফিকের সঙ্গে যোগাযোগ করতে। তারা আগ্রহী তাঁকে পেতে।’
বাংলাদেশের অন্যতম সেরা ব্যাটসম্যান, বিপিএলে শীর্ষ তিন রান সংগ্রাহকের একজন তিনি । ২২ গজে মুশফিক মানেই নির্ভরতার প্রতীক। তবুও তাঁর দল পাওয়া নিয়ে কেন অনিশ্চয়তা? প্রশ্নটার উত্তর যেটাই হোক, জালাল বললেন, ‘মুশফিককে কোথাও না কোথাও দিয়ে দেওয়া উচিত। এই সমর্থনটা তাকে দিতে হবে।’
বিসিবি মিডিয়া কমিটির চেয়ারম্যান যে চিটাগংয়ের কথা বললেন, কদিন আগে বিপিএল থেকে নাম প্রত্যাহারের সিদ্ধান্ত নিয়েছিল ফ্র্যাঞ্চাইজিটি। পরে অবশ্য তারা সিদ্ধান্ত বদলেছে। জালাল নিশ্চিত করেছেন, চিটাগংয়ের সমস্যাটা সমাধান হয়ে গেছে, ‘চিটাগং ভাইকিংসের সমস্যা কেটে গেছে। তারা নাম প্রত্যাহারের চিঠি দিয়েছিল। পরে আবার সিদ্ধান্ত বদলেছে। এ বছর তারা চালিয়ে যাবে। সেটা তারা জানিয়েও দিয়েছে। চারটি খেলোয়াড় ধরে রাখা নিয়েও চিঠি দিয়েছে।’
বাংলাদেশ প্রিমিয়ার লিগ (বিপিএল) প্রথমে হওয়ার কথা ছিল এই অক্টোবরে। জাতীয় সংসদ নির্বাচনের কথা ভেবে সূচি বদলে নেওয়া হয় জানুয়ারির ৪-৫ তারিখে। এখন সেটি নিয়েও অনিশ্চয়তা। নির্বাচন যদি ডিসেম্বরে না হয়ে জানুয়ারিতে গড়ায় তাহলে বিপিএল আদৌ হবে কি!
যেহেতু এখনো নির্বাচনের তারিখ ঘোষণা করা হয়নি, বিসিবি আশাবাদী নির্ধারিত তারিখেই বিপিএল অনুষ্ঠিত হবে। বিসিবির মিডিয়া কমিটির প্রধান ও বিপিএল টেকনিক্যাল কমিটির চেয়ারম্যান জালাল ইউনুস বিপিএল শুরুর তারিখ নিয়ে নিজেদের পরিকল্পনার কথাই আজ শোনালেন, ‘আমাদের সবার ধারণা, যদি ডিসেম্বরে কোনো এক সময়ে নির্বাচন হয় তাহলে জানুয়ারিতে বিপিএল শুরু করতে পারব। এখনো পর্যন্ত সেটাই জানি যে ডিসেম্বরে নির্বাচন হতে পারে। সেটি হলে ৪ অথবা ৫ জানুয়ারি বিপিএল শুরু হবে। এখনো পর্যন্ত সরকারি কোনো ঘোষণা হয়নি যে কবে নির্বাচন হবে। যদি নির্বাচনের তারিখ পিছিয়ে যায় সে অনুযায়ী আমরাও বিপিএলে তারিখ ঘোষণা করব।’
যদি নির্বাচন ডিসেম্বরে না হয়, তাহলে বেশ বিপাকে পড়তে হবে বিসিবিকে। অক্টোবর থেকে ডিসেম্বর টানা তিন মাস ব্যস্ততা শেষে জানুয়ারি মাসটাই শুধু ফাঁকা। ৩ টেস্ট ও ৩ ওয়ানডে খেলতে ৬ ফেব্রুয়ারি নিউজিল্যান্ডে রওনা দেওয়ার কথা জাতীয় দলের। জানুয়ারিতে যদি বিপিএল না-ই হয়, তবে টুর্নামেন্ট আয়োজন সংশয়ে পড়ে যাবে। জালাল ইউনুসও মানছেন, নির্বাচন জানুয়ারিতে হলে তাঁদের জন্য টুর্নামেন্ট আয়োজন কঠিনই হয়ে যাবে, ‘আমরা একটা সময় সবাইকে জানিয়ে দিয়েছি। ফ্র্যাঞ্চাইজিরা সেই সময়কে সামনে রেখেই খেলোয়াড়দের সঙ্গে যোগাযোগ করেছে। চুক্তি করেছে। কিন্তু জাতীয় স্বার্থ তো আমাদের মেনে নিতে হবে। সেটি মেনেই বিপিএলের সঙ্গে সামঞ্জস্য করতে হবে। যদি নির্বাচন জানুয়ারিতে হয়, তখন কী করব এটা নিয়ে আপাতত কোনো পরিকল্পনা নেই। আগের সূচি ধরে এগোচ্ছি আমরা।’
দুবাই টেস্টের দ্বিতীয় দিনটি যদি মাঠে না গড়াত তবে ক্রিকেটের কি কোনো ক্ষতি হতো?
একজন নিরপেক্ষ দর্শক এ প্রশ্নের উত্তরে হয়তো না বলবেন। একে তো তীব্র রোদে গ্যালারিতে নেই দর্শক। চার-ছক্কা মারলেও গ্যালারি থেকে কোনো শব্দ ভেসে আসছে না। ব্যাটে–বলের তীব্র লড়াই নেই। বিরুদ্ধ কন্ডিশনে খেটেখুটে একাকার হচ্ছেন বোলাররা। তাই বলে ব্যাটেও যে ঝড় উঠেছে, তা নয়। পুরো ইনিংসেই রান রেট ৩ ছাড়াতে পারেনি। নিরপেক্ষ দর্শককে টানার কোনো উপকরণই ছিল না দিনের প্রথম দুই সেশনে।
তবু এ দিনটির পক্ষে সাফাই গাইবেন একজন, হ্যারিস সোহেল। ঘাম ঝরানো এক দিনে টেস্ট ক্যারিয়ারের প্রথম সেঞ্চুরি পেয়েছেন এই ব্যাটসম্যান (১১০)। ২২৩তম বলে গিয়ে সেঞ্চুরি পেয়েছেন এই বাঁহাতি ব্যাটসম্যান। তা–ও ভালো, ফিফটি ছুঁতেই তো ১৪৯ বল লাগিয়ে দিয়েছিলেন সোহেল। দ্বিতীয় দিনে পাকিস্তানের ব্যাটিংয়ের দ্বিতীয় উজ্জ্বলতম মুখ আসাদ শফিক ফিফটি পেয়েছেন ১১১ বলে। তবে সোহেলের মতো ভাগ্যবান নন শফিক। সেঞ্চুরি থেকে ২০ রান দূরে আউট হয়েছেন মারনাস ল্যাবুশেইনের দারুণ এক লেগ স্পিনে।
শুধু সোহেল বা শফিক নন, আরব আমিরাতে নিজেদের চেনা ফর্মুলাতে হেঁটেছে পুরো পাকিস্তান দল। ব্যাটিংয়ে নেমে দাঁতে দাঁত চেপে এই তীব্র উষ্ণতায় ৪০০ ছাড়িয়ে যাওয়া। এরপর ভাঙতে থাকা উইকেটের সাহায্য নিয়ে প্রতিপক্ষের ২০ উইকেট আদায় করে নিয়ে ম্যাচ জিতে নেওয়া। সে পরিকল্পনায় বাদ সেধেছে অস্ট্রেলিয়া। প্রথম পাঁচ সেশনে মাত্র ৫ উইকেট হারিয়ে ৪১৭ রান তোলা পাকিস্তান চা-বিরতির পর ৬৫ রান তুলতেই হারিয়ে ফেলেছে বাকি উইকেটগুলো।
দিনের খেলা শেষ হওয়ার এক ঘণ্টা আগে ব্যাট করতে নামতে হয়েছিল উসমান খাজা ও অ্যারন ফিঞ্চকে। অভিষেক ইনিংসে নিজের স্বভাববিরুদ্ধ ব্যাটিং করে টেস্টের জন্য নিজেকে প্রস্তুত প্রমাণ করেছেন ফিঞ্চ (৩৮ বলে ১৩ রান)। তাঁর চেয়ে রান তোলায় একটু এগিয়ে আছেন খাজা (৪০ বলে ১৭)।
ইনস্টাগ্রামে দুই দিন আগে একটি ছবি দিয়ে ভড়কেই দিয়েছিলেন ম্যাথু হেইডেন। চকচকে মাথার উপরিভাগটা রক্তাক্ত, ক্ষত দেখা যাচ্ছে। কিন্তু সঙ্গে থাকা ক্যাপশন বুঝতে দেয়নি, ব্যাপারটা কতটা জটিল ছিল। ছেলের সঙ্গে সার্ফিং করতে গিয়ে হেরেছেন আর ব্যথা পেয়েছেন এটুকুই বোঝা গিয়েছিল। কিন্তু গতকাল জানা গেল, সার্ফিং করতে গিয়ে একটুর জন্য মরতে বসেছিলেন সাবেক অস্ট্রেলীয় ওপেনার!
কুইন্সল্যান্ডের স্ট্র্যাডব্রোক দ্বীপে বড় ছেলে জশের সঙ্গে সার্ফিং করছিলেন হেইডেন। কিন্তু ছুটির মাঝপথেই সার্ফিং থামিয়ে ঘরে ফিরতে হচ্ছে তাঁকে। সার্ফিং দুর্ঘটনায় একটি কশেরুকায় ফাটল ধরেছে তাঁর। সে সঙ্গে দুটো লিগামেন্টও ছিঁড়ে গেছে দীর্ঘদেহী সাবেক ওপেনারের। গতকাল ইনস্টাগ্রামে নতুন একটি ছবি দিয়েছেন। ঘাড়ে ব্রেস পরিহিত হেইডেন এমন ঘটনা জানাতেও হালকা রসিকতা করেছেন। লিখেছেন, ‘প্রতিজ্ঞা করে বলছি দৃষ্টি আকর্ষণের সর্বশেষ চেষ্টা এটি। শুধু স্ট্রাডির (স্ট্র্যাডব্রোক দ্বীপ) সব বন্ধুদের এত সহযোগিতার জন্য অসংখ্য ধন্যবাদ দিতে চাই। বিশেষ করে বেন ও সু কেলিকে; দ্রুত এমআরআই, সিটি স্ক্যান করে দেওয়ার জন্য। সি সিক্স-এ (কশেরুকা) চিড় ধরেছে। সি ফোর, ফাইভ লিগামেন্ট ছিঁড়েছে। কানের পাশ দিয়ে বুলেট গেছে। সবাইকে ধন্যবাদ। আরোগ্যের পথে।’
দুর্ঘটনা নিয়ে কুরিয়ার মেইলের সঙ্গে কথোপকথনে হেইডেন আরও জানিয়েছেন, ‘সেশনের এক ঘণ্টা পার হওয়ার পরের ঘটনা এটি। এর মধ্যেই ছয়টি ঢেউ সামলেছি। হঠাৎ ডান দিক থেকে একটা ঢেউ এল, যা দেখে আমি মাথা নিচু করেছিলাম। এটুকুই মনে আছে। না, অজ্ঞান হইনি। আমাকে বালুতটে ছুড়ে ফেলা হলো। মাথার ওপর পুরো শরীর পড়েছিল। তারপর আমার ওজন আর ঢেউর ওজনে মাথা ঘুরে গেল। ঘাড়ে প্রচণ্ড এক শব্দ হলো। তারপরও অজ্ঞান হইনি। ওই অবস্থাতেই শরীর ঘুরে গেল।’
কুইন্সল্যান্ডে এবারই প্রথম দুর্ঘটনায় পড়েননি হেইডেন। ২০০০ সালে অ্যান্ড্রু সাইমন্ডসের সঙ্গে ঘোরার সময় নৌকা উলটে গিয়েছিল হেইডেনের। দুজনে এক কিলোমিটার সাঁতরে তীরে এসেছিলেন সেবার।
খাদ্য অধিদপ্তরে পদোন্নতির জন্য কর্মচারীদের জাল সনদ ব্যবহারের একটি চেষ্টা ভন্ডুল করে দিয়েছে দুর্নীতি দমন কমিশন (দুদক)। দুদকের তাৎক্ষণিক অভিযানের পর্যবেক্ষণের ভিত্তিতে জাল সনদ ব্যবহারের দায়ে ২৮ জনকে সাময়িক বরখাস্ত করা হয়েছে।
দুদক সূত্র জানায়, খাদ্য অধিদপ্তরের অফিস সহায়ক থেকে অফিস সহকারী কাম মুদ্রাক্ষরিক পদে পদোন্নতির জন্য জাল সনদ ব্যবহার করা হচ্ছে মর্মে দুদকের হটলাইনে (১০৬) একটি অভিযোগ আসে। অভিযোগ পেয়ে আজ সোমবার দুদকের সহকারী পরিচালক গুলশান আনোয়ার প্রধানের নেতৃত্বে একটি দল ঢাকার আবদুল গণি রোডে খাদ্য ভবনে অভিযান চালায়।
অভিযানে দুদক দলটি পদোন্নতিযোগ্য ৩৮ জনের নথি তলব করে দেখে, কারও ব্যক্তিগত নথিতে কম্পিউটার প্রশিক্ষণের অনুমতি নেই। তারপরও তারা প্রত্যেকেই তাদের ব্যক্তিগত ফাইলে বেআইনিভাবে কম্পিউটার প্রশিক্ষণের সনদ যুক্ত করেছেন। পদোন্নতির জন্য তাঁদের জমা দেওয়া রেকর্ডপত্র যাচাই-বাছাই করার পর ২৮ জনের সনদ জাল মর্মে প্রাথমিকভাবে সত্যতা মেলে।
প্রসঙ্গত, কাল মঙ্গলবার বিভাগীয় পদোন্নতি কমিটির বৈঠকের তারিখ নির্ধারিত ছিল।
জালিয়াতির ঘটনা ধরা পড়ার পরপরই খাদ্য অধিদপ্তরের এমআইএসঅ্যান্ডএম বিভাগের অতিরিক্ত পরিচালক মো. মাহমুদ হাসানের নেতৃত্বে তিন সদস্যের একটি তদন্ত কমিটি গঠন করেছে খাদ্য অধিদপ্তর। কমিটির অন্য দুই সদস্য হলেন হিসাব ও অর্থ বিভাগের উপরিচালক মোহাম্মদ আমিনুল এহসান এবং সরবরাহ, বণ্টন ও বিপণন বিভাগের উপপরিচালক মো. আল-ওয়াজিউর রহমান।
খাদ্য অধিদপ্তরের মহাপরিচালক মো. আরিফুর রহমান অপু আজ রাতে বিষয়টি প্রথম আলোকে নিশ্চিত করেছেন। তিনি বলেন, ভুয়া সনদ পাওয়ার বিষয়টি প্রাথমিকভাবে প্রমাণ হওয়ায় সংশ্লিষ্ট ব্যক্তিদের সাময়িক বরখাস্ত করা হবে। এখন তদন্ত কমিটির প্রতিবেদন পাওয়ার পর চূড়ান্ত ব্যবস্থা নেওয়া হবে। 
জানা গেছে, পদোন্নতির জন্য বিভাগীয় পদোন্নতি কমিটির বৈঠক স্থগিত করা হয়েছে। যাঁরা জাল সনদ সত্যায়িত করেছেন ও জেলা অফিস থেকে যাচাই-বাছাই না করে প্রধান কার্যালয়ে পাঠিয়েছেন, তাঁদের বিরুদ্ধে ব্যবস্থা নেওয়ার প্রক্রিয়া শুরু হয়েছে। এ ছাড়া প্রধান কার্যালয়ে জালিয়াতির সঙ্গে জড়িত ব্যক্তিদের চিহ্নিত করে তাঁদের বিরুদ্ধেও বিভাগীয় ব্যবস্থা নেওয়ার কথা জানানো হয়েছে।
অভিযান পরিচালনা প্রসঙ্গে এনফোর্সমেন্ট অভিযানের সমন্বয়কারী দুদক মহাপরিচালক (প্রশাসন) মোহাম্মদ মুনীর চৌধুরী বলেন, ‘সরকারি প্রতিষ্ঠানগুলোতে এ ধরনের জালিয়াতিসহ সব দুর্নীতির বিরুদ্ধে নিয়মিত অভিযান চালানো হবে।’
সরকারি চাকরিতে ৩০ শতাংশ মুক্তিযোদ্ধা কোটা বহালে শাহবাগে অবস্থান কর্মসূচি স্থগিত ঘোষণা করা হয়েছে। নতুন কর্মসূচির জন্য গঠন করা হয়েছে ‘মুক্তিযুদ্ধ চেতনার মঞ্চ’।

আজ সোমবার সন্ধ্যা সাড়ে ছয়টার দিকে নৌ–পরিবহনমন্ত্রী শাজাহান খান চলমান অবরোধ স্থগিতের এই ঘোষণা দেন। এর আগে মুক্তিযুদ্ধ মঞ্চের পক্ষ থেকে আন্দোলনের দায়িত্ব মন্ত্রীর কাছে অর্পণ করা হয়। মুক্তিযোদ্ধা কোটা বহালের দাবিতে গত বুধবার থেকে শাহবাগ মোড় অবরোধ করে কর্মসূচি পালন করছেন মুক্তিযুদ্ধ মঞ্চের ব্যানারে মুক্তিযোদ্ধা ও তাঁদের সন্তানেরা।

চলমান আন্দোলনে শাহবাগ মোড়ে জনদুর্ভোগের কথা চিন্তা করে গতকাল রোববার অনির্দিষ্টকালের জন্য শাহবাগ অবরোধ কর্মসূচির সময় পরিবর্তন করে মুক্তিযুদ্ধ মঞ্চ। বেলা তিনটা থেকে রাত দশটা পর্যন্ত অবরোধ করার কথা থাকলেও সন্ধ্যার আগে তাঁদের কাউকেই দেখা যায়নি। দিনভর শাহবাগে মোড়ে গত কয়েক দিনের তুলনায় যান চলাচল স্বাভাবিক দেখা যায়।

বিকেল সাড়ে পাঁচটার দিকে বিচ্ছিন্নভাবে মুক্তিযোদ্ধার সন্তানেরা বিভিন্ন সংগঠনের ব্যানারে শাহবাগে জড়ো হন। পরে সাড়ে ছয়টার দিকে শাহবাগে জড়ো হন মুক্তিযোদ্ধা মঞ্চের কর্মীরা। তাঁরা বিক্ষোভ করতে থাকেন। শাহবাগে তখন আসেন নৌ–পরিবহনমন্ত্রী শাজাহান খান। মুক্তিযুদ্ধ মঞ্চের পক্ষ থেকে আন্দোলনের দায়িত্ব মন্ত্রীর কাছে অর্পণ করা হয়। শাজাহান খান চলমান অবরোধের কর্মসূচি স্থগিত করেন এবং ১৪ অক্টোবর বেলা সাড়ে ১১টায় সেগুনবাগিচার স্বাধীনতা হলে সংবাদ সম্মেলনের ঘোষণা দেন। পরে সোহরাওয়ার্দী উদ্যানে মহাসমাবেশ করা হবে বলে ঘোষণা দেন নৌমন্ত্রী।

মুক্তিযোদ্ধা কোটা বহালের দাবিতে মুক্তিযুদ্ধ মঞ্চের নাম পরিবর্তন করে নৌমন্ত্রী শাজাহান খান ‘মুক্তিযুদ্ধের চেতনা মঞ্চ’ গঠন করেন। তিনি বলেন, ‘দেশে মুক্তিযোদ্ধারা কি মরে গেছে সব? কারও অধিকার নেই মুক্তিযোদ্ধাদের অধিকার নষ্ট করার। এমন আন্দোলন গড়ে তুলতে হবে যাতে রাজাকার, আলবদরদের সন্তানেরা আন্দোলনের বিস্ফোরণে দেশের মাটি থেকে চিরতরে চলে যায়।’

শাজাহান খান বলেন, ‘এই আন্দোলনকে ধাপে ধাপে যৌক্তিক করার চেষ্টা আমরা করছি। স্বাধীনতাবিরোধীদের নির্মূল করতে কাজ করতে হবে। বাংলাদেশে শুধু গুটিকয়েক মুক্তিযোদ্ধাই থাকবে না। বাংলার মাঠঘাট দখলে থাকবে মুক্তিযুদ্ধের চেতনায় বিশ্বাসী সকল সন্তান, প্রজন্ম ও মুক্তিযোদ্ধার। বাংলার মাটিতে রাজাকারদের জায়গা হবে না।’

মুক্তিযুদ্ধ মঞ্চের আহ্বায়ক আ ক ম জামাল উদ্দিন বলেন, ‘এই আন্দোলনের নেতৃত্ব আমরা মন্ত্রীর হাতে তুলে দিলাম। সারা দেশে দুর্বার আন্দোলন করে আমরা দাবি আদায় করে ছাড়ব। আমাদের বাবা-মা যুদ্ধ করে এই দেশ স্বাধীন করেছে। যুদ্ধ করে, জীবন দিয়েই আমরা আমাদের অধিকার আদায় করব।’

এদিকে প্রথম ও দ্বিতীয় শ্রেণির সরকারি চাকরিতে ক্ষুদ্র নৃগোষ্ঠীদের জন্য ৫ শতাংশ কোটা বহালের দাবিতে আজ সোমবার বিকেল পৌনে পাঁচটার দিকে বিক্ষোভ মিছিল করেছে আদিবাসী কোটা সংরক্ষণ পরিষদ। মিছিলটি ঢাকা বিশ্ববিদ্যালয়ের টিএসসি থেকে শুরু হয়ে শাহবাগ মোড় হয়ে আবার টিএসসিতে গিয়ে শেষ হয়।

এর আগে দুপুর ১২টায় ঢাকা বিশ্ববিদ্যালয়ের মধুর ক্যানটিনে সংবাদ সম্মেলন করে আদিবাসী কোটা সংরক্ষণ পরিষদ। প্রথম ও দ্বিতীয় শ্রেণির সরকারি চাকরিতে ৫ শতাংশ কোটার দাবি জানিয়েছে তাঁরা। লিখিত বক্তব্যে আদিবাসী কোটা সংরক্ষণ পরিষদের সমন্বয়ক উইলিয়াম নকরেক বলেন, ‘অন্যান্য কোটা সম্পর্কে বিতর্ক ও ভিন্নমত থাকলেও আমরা দেখেছি আদিবাসী ও প্রতিবন্ধী কোটা রাখার পক্ষে সবার মত রয়েছে। কোটা সংস্কার হতে পারে কিন্তু তা একদমই তুলে দেওয়া আদিবাসী ও অনগ্রসরদের জন্য কল্যাণকর হবে না।’ দাবি আদায় না হওয়া পর্যন্ত দেশের বিভিন্ন জায়গায় প্রতিবাদ কর্মসূচি অব্যাহত রাখার ঘোষণা দিয়েছে সংগঠনটি। তাঁদের নতুন কর্মসূচি হলো—৯ অক্টোবর দেশের বিভিন্ন শিক্ষাপ্রতিষ্ঠানের ক্যাম্পাসে ক্ষুদ্র নৃগোষ্ঠী শিক্ষার্থীদের প্রতিবাদ, ১০ অক্টোবর দেশের বিভিন্ন স্থানে সড়ক অবরোধ এবং ১৩ অক্টোবর বিকেলে শাহবাগে প্রতিবাদী গান ও সংহতি সমাবেশ। বিকেলে ঢাকা বিশ্ববিদ্যালয় এলাকায় আদিবাসী কোটা সংরক্ষণ পরিষদ বিক্ষোভ মিছিল করে।

প্রতিবন্ধী শিক্ষার্থীদের নতুন কর্মসূচি
সরকারি চাকরিতে ৫ শতাংশ প্রতিবন্ধী কোটা বিনা শর্তে বহালের দাবিতে সরকারকে দুই দিনের সময় দিয়েছেন প্রতিবন্ধীরা। দাবি মানা না হলে ১১ অক্টোবর সকালে মতিঝিলের শাপলা চত্বরে প্রতিবন্ধীরা মহাসমাবেশ করবেন। এরপরও দাবি আদায় না হলে তাঁরা আমরণ অনশনের হুঁশিয়ারি দেন।

পূর্বঘোষিত কর্মসূচি অনুযায়ী প্রতিবন্ধীরা আজ বেলা আড়াইটার দিকে শাহবাগ মোড়ের ডিজিটাল বিলবোর্ড থেকে পুলিশ বক্স পর্যন্ত রাস্তা প্রতিবন্ধীরা অবরোধ করেন। তাঁরা দাবি আদায়ে বিভিন্ন স্লোগানে বিক্ষোভ করতে থাকেন। দিনভর শাহবাগ মোড়ে যান চলাচল গত কয়েক দিনের তুলনায় স্বাভাবিক ছিল।

সন্ধ্যা ছয়টার দিকে সংবাদ সম্মেলনে বাংলাদেশ প্রতিবন্ধী শিক্ষার্থী ঐক্য পরিষদের আহ্বায়ক মো. আলী হোসেন নতুন কর্মসূচি ঘোষণা করেন। তিনি প্রথম থেকে চতুর্থ শ্রেণির চাকরিতে ৫ শতাংশ কোটা প্রণয়ন, নীতিনির্ধারণী পর্যায়ে তরুণ প্রতিবন্ধী প্রতিনিধি রাখা, জাতীয় প্রতিবন্ধী অধিদপ্তর, প্রতিবন্ধী-বিষয়ক মন্ত্রণালয় গঠনসহ ১১ দফা দাবি তুলে ধরেন।

ঢাকার বাইরের কর্মসূচি:
এদিকে রংপুর, বগুড়া, পঞ্চগড়, নেত্রকোনা, সিলেট, চাঁদপুর, ময়মনসিংহ, জামালপুর, ঝিনাইদহ, সাতক্ষীরা, পিরোজপুরে সরকারি চাকরিতে মুক্তিযোদ্ধাদের ৩০ শতাংশ কোটা বহালের দাবিতে বিক্ষোভ, মানববন্ধন, অবরোধসহ বিভিন্ন কর্মসূচি পালন করে মুক্তিযোদ্ধা সন্তান সংসদ কমান্ডসহ মুক্তিযোদ্ধা পরিবারের সদস্যরা। এদিকে চট্টগ্রাম নগরের তিনটি মোড়ে মুক্তিযোদ্ধা কোটা বহালের দাবিতে সড়ক অবরোধ করা হলে যানজটের সৃষ্টি হয়।

সম্মান প্রথম বর্ষে ভর্তি–ইচ্ছুক ছাত্রীকে যৌন হয়রানি করায় জগন্নাথ বিশ্ববিদ্যালয়ের (জবি) ছাত্রলীগের দুই কর্মীকে সাময়িক বহিষ্কার করা হয়েছে। বহিষ্কার হওয়া ছাত্রলীগের দুই কর্মী হলেন বিশ্ববিদ্যালয়ের মার্কেটিং বিভাগের দ্বিতীয় সেমিস্টারের ছাত্র জয়নুল আবেদীন ও মোবারক।

আজ সোমবার বিশ্ববিদ্যালয়ের সহকারী প্রক্টর মোস্তফা কামাল সাংবাদিকদের ছাত্রলীগের ওই দুই কর্মীকে বহিষ্কারের বিষয়টি নিশ্চিত করেছেন। তিনি বলেন, প্রাথমিক তদন্তের ভিত্তিতে বিশ্ববিদ্যালয় উপাচার্য মীজানুর রহমান ওই দুজনকে সাময়িক বহিষ্কারের নির্দেশ দিয়েছেন। এরপর বিশ্ববিদ্যালয় শৃঙ্খলা কমিটির তদন্ত শেষে চূড়ান্ত সিদ্ধান্ত নেওয়া হবে।

বিশ্ববিদ্যালয় প্রক্টর দপ্তর সূত্র জানায়, গত শনিবার বিশ্ববিদ্যালয়ের ২০১৮-১৯ শিক্ষাবর্ষের সম্মান প্রথম বর্ষে মানবিক শাখার ভর্তি পরীক্ষা শেষে ওই ছাত্রীকে যৌন হয়রানি করেন জয়নুল আবেদীন ও মোবারক। তখন বিষয়টি প্রক্টরকে লিখিতভাবে জানান এই ছাত্রী। তাৎক্ষণিকভাবে ওই দুজনকে আটক করে কোতোয়ালি থানা-পুলিশের কাছে সোপর্দ করে বিশ্ববিদ্যালয় প্রক্টর দপ্তর। কিন্তু ওই ছাত্রী থানায় লিখিত অভিযোগ না করায় ওই দিনই দুজনকে ছেড়ে দিয়েছে পুলিশ।

নোবেল পিস সেন্টারের সহযোগিতায় টেলিনর ইয়ুথ ফোরাম ২০১৮-১৯-এর জন্য নির্বাচিত ১৬ জন প্রতিনিধির নাম ঘোষণা করেছে টেলিনর গ্রুপ। তাঁদের মধ্যে দুজন বাংলাদেশি। তাঁরা হলেন সায়মা মেহেদী খান ও সামীন আলম। আজ সোমবার নরওয়ের অসলোতে তাঁদের নাম ঘোষণা করা হয়। টেলিনর ইয়ুথ ফোরামের এ বছরের প্রতিনিধিরা ডিজিটাল প্রযুক্তির মাধ্যমে স্বাস্থ্য খাতে বৈষম্য চিহ্নিতকরণ ও এর সমাধানে কাজ করবেন।

এ বিষয় টেলিনর গ্রুপের এক সংবাদ বিজ্ঞপ্তিতে বলা হয়, সম্প্রতি জাতিসংঘের সাধারণ পরিষদের আলোচ্য বিষয়গুলোর মধ্যেও অসংক্রামক রোগ এবং সর্বজনীন স্বাস্থ্যসেবা অন্যতম প্রধান আলোচ্য বিষয় ছিল। উন্নয়ন, সামাজিক ক্ষমতায়ন, মানুষের সমতার ক্ষেত্রে স্বাস্থ্যের ভূমিকা এবং মানব স্বাস্থ্যের প্রত্যক্ষ সম্পর্কের কারণে স্বাস্থ্য বিষয়টিকে এ বছর টেলিনর ইয়ুথ ফোরামের প্রতিপাদ্য হিসেবে নির্ধারণ করা হয়েছে।

যেসব দেশে টেলিনরের কার্যক্রম রয়েছে, সেখানে এসব প্রতিনিধিকে তরুণ নেতৃত্ব হিসেবে স্বীকৃতি দিয়েছে টেলিনর ইয়ুথ ফোরাম। বাংলাদেশ, ডেনমার্ক, মালয়েশিয়া, নরওয়ে, পাকিস্তান, সুইডেন ও থাইল্যান্ডের পাঁচ হাজারের বেশি তরুণ মেধাবীদের মধ্য থেকে এই ১৬ জন নির্বাচিত হন। নির্বাচিত প্রতিনিধিরা এ বছরের ডিসেম্বর থেকে আগামী বছরের মে মাস পর্যন্ত সব দিক থেকে স্বাস্থ্য খাতের বৈষম্য দূরীকরণের সমাধান উন্নয়নে কাজ করবেন।

এ নিয়ে টেলিনর গ্রুপের প্রেসিডেন্ট ও প্রধান নির্বাহী সিগভে ব্রেক্কে বলেন, ‘বয়োজ্যেষ্ঠদের ক্ষেত্রেই হোক কিংবা প্রান্তিক ও নিম্ন উপার্জনকারী জনগোষ্ঠীর স্বাস্থ্যসেবা গ্রহণের সুযোগ নিশ্চিত করতেই হোক, স্বাস্থ্য ও প্রযুক্তির মধ্যে সম্পর্ক স্থাপনে আমরা অনেক কিছু অর্জন করতে পারি। ফলে এ বছর টেলিনর ইয়ুথ ফোরামে নির্বাচিত ১৬ তরুণ ছাড়া গুরুত্বপূর্ণ অবদান আর কারা রাখতে পারবেন?’ তিনি বলেন, সম্ভাবনাময় ও শান্তিপূর্ণ ভবিষ্যতের জন্য স্বাস্থ্য খাতে বৈষম্য দূরীকরণ এবং স্বাস্থ্যসেবায় সবার সুযোগ নিশ্চিত করা অবিচ্ছেদ্য অংশ। মোবাইল নেটওয়ার্ক ও প্রযুক্তি এ বিষয়ে তাৎপর্যপূর্ণ ভূমিকা রাখতে পারে।

এ বছরের কর্মসূচিতে প্রতিনিধিদের চারটি দলে ভাগ করা হবে। প্রতিটি দলকেই আগামী ডিসেম্বরে অনুষ্ঠিতব্য টেলিনর ইয়ুথ ফোরামের শুরুতে আলাদা আলাদা স্বাস্থ্যবিষয়ক চ্যালেঞ্জ দেওয়া হবে। দলগুলোকে চ্যালেঞ্জ অ্যাসাইনমেন্ট ও সলিউশন প্রোপোজলে সহায়তা ও নির্দেশনা দিতে টেলিনর গ্রুপ প্রশিক্ষণ দেবে।

প্রধানমন্ত্রীর রাজনৈতিক উপদেষ্টা এইচ টি ইমাম বলেছেন, আগামী নির্বাচনে বিজয়ের কোনো বিকল্প নেই। সংগঠিত ও পরিকল্পিতভাবে বিজয়ের জন্য কাজ করতে হবে বলে জানান তিনি।

আজ সোমবার সকালে রাজধানীর জাতীয় প্রেসক্লাবে প্রত্যাগত প্রবাসী আওয়ামী ফোরাম আয়োজিত ‘নৌকার বিজয় সুনিশ্চিত করতে প্রবাসীদের করণীয়’ শীর্ষক আলোচনা সভায় প্রধান অতিথির বক্তব্যে তিনি এসব কথা বলেন।

এইচ টি ইমাম প্রবাসীদের উদ্দেশে বলেন, ‘শেখ হাসিনার নেতৃত্বে নৌকাকে আমরা অবশ্যই বিজয়ী করব। কিন্তু মনে রাখতে হবে, আমাদের জন্য বিজয়ের কোনো বিকল্প নেই। সেই বিজয় আনতে হবে সংগঠিত হয়ে, পরিকল্পনা করে।’

প্রত্যাগত প্রবাসীদের ভোটারদের কাছে যাওয়ার আহ্বান জানিয়ে বলেন, সামাজিক যোগাযোগমাধ্যম ও মানুষের ঘরে ঘরে গিয়ে উন্নয়ন ও আওয়ামী লীগের পরিকল্পনার কথা মানুষকে জানাতে হবে। নিজেদের ভালো কাজ প্রচার করতে গিয়ে প্রতিদ্বন্দ্বীকে খারাপ বলবেন না।

প্রবাসীরা দেশের অর্থনীতিকে শক্ত করে ধরে রেখেছেন উল্লেখ করে প্রধানমন্ত্রীর এই উপদেষ্টা বলেন, প্রবাসীরা শ্রদ্ধার পাত্র। দেশের রাজনীতিতে প্রবাসীদের পদ ও কমিটি প্রসঙ্গে বলেন, বিদেশে আওয়ামী লীগের রাজনীতি করা প্রবাসীদের সম্পর্কে প্রধানমন্ত্রী অবগত। পরে জেলায় জেলায় কমিটি করার ব্যাপারে আলোচনা করা হবে।

বিশেষ অতিথির বক্তব্যে খাদ্যমন্ত্রী কামরুল ইসলাম বলেন, নির্বাচন ঘিরে চারদিকে নানা ষড়যন্ত্র চলছে। ষড়যন্ত্র রুখতে প্রবাসীদেরও ঐক্যবদ্ধ হওয়ার আহ্বান জানান। বিএনপির উদ্দেশে তিনি বলেন, তারা প্রকাশ্যে সভা-সমাবেশের মতো সাদা কর্মসূচি পালন করে। কিন্তু নেপথ্যে জঙ্গিদের মদদ দিচ্ছে। নির্বাচনকে সামনে রেখে তারা দেশকে অস্থিতিশীল করার চেষ্টা করবে।

আলোচনা সভায় প্রত্যাগত প্রবাসী আওয়ামী ফোরামের আহ্বায়ক এম এ কাশেমের সভাপতিত্বে ফোরামের অন্যরা বক্তব্য দেন।




বিএনপির চেয়ারপারসন খালেদা জিয়া গেঁটেবাতজনিত সমস্যায় ভুগছেন। তাঁর ডায়াবেটিসসহ বেশ কিছু রোগ অনিয়ন্ত্রিত অবস্থায় আছে। এসব রোগ নিয়ন্ত্রণে আনতে হবে। এরপর তাঁর মূল চিকিৎসা শুরু হবে। তাই বঙ্গবন্ধু শেখ মুজিব মেডিকেল বিশ্ববিদ্যালয়ের (বিএসএমএমইউ) খালেদা জিয়ার চিকিৎসা কত দিন চলবে, তা নির্দিষ্ট করে এখনই বলতে পারছে না মেডিকেল বোর্ড।

আজ সোমবার দুপুরে খালেদা জিয়ার চিকিৎসার জন্য গঠিত মেডিকেল বোর্ডের চারজন সদস্য সাংবাদিকদের এসব কথা বলেন। খালেদা জিয়ার স্বাস্থ্যের অবস্থা সম্পর্কে জানাতেই এই ব্রিফিং অনুষ্ঠিত হয়।

গতকাল রোববার দিবাগত রাতে বোর্ডের একজন সদস্য অধ্যাপক সৈয়দ আতিকুল হক বোর্ডের প্রতিনিধি হিসেবে খালেদা জিয়ার সঙ্গে দেখা করেন। সৈয়দ আতিকুল হক আজ সাংবাদিকদের বলেন, খালেদা জিয়ার সমস্যাটা মূলত গেঁটেবাতজনিত।

সাংবাদিকদের এক প্রশ্নের জবাবে মেডিকেল বোর্ডের প্রধান অধ্যাপক আবদুল জলিল চৌধুরী বলেন, খালেদা জিয়ার চিকিৎসার বিষয়ে হাইকোর্টের নির্দেশনা বোর্ডের সদস্যরা পড়েছেন। বোর্ড গঠনে হাইকোর্টের নির্দেশনার কোনো ব্যত্যয় ঘটেনি বলেই তাঁদের ধারণা।

আজ রাতেও মেডিকেল বোর্ডের সদস্যরা খালেদা জিয়ার সঙ্গে সাক্ষাৎ করবেন।

গত ৬ অক্টোবর আদালতের নির্দেশনা অনুযায়ী বিএনপির চেয়ারপারসন খালেদা জিয়ার চিকিৎসার জন্য মেডিকেল বোর্ড গঠন করা হয়। শনিবার বিকেল পৌনে চারটার দিকে বিএসএমএমইউতে নেওয়া হয় খালেদা জিয়াকে।

বিএসএমএমইউয়ের পরিচালক ব্রিগেডিয়ার জেনারেল আবদুল্লাহ আল হারুন বলেন, ‘খালেদা জিয়া হাসপাতালে ভর্তি হয়েছেন। তিনি কেবিন ব্লকের ছয়তলায় অবস্থান করছেন। আমরা হাইকোর্টের একটি নির্দেশনা পেয়েছি। সেই অনুযায়ী মেডিকেল বোর্ড গঠন করা হয়েছে। তাঁর সঙ্গে আমাদের দেখা হয়েছে ও কুশলবিনিময় হয়েছে।’

গত বৃহস্পতিবার হাইকোর্টের দেওয়া নির্দেশনা অনুযায়ী, খালেদা জিয়ার চিকিৎসার জন্য মোট পাঁচ সদস্যের মেডিকেল বোর্ড গঠন করা হয়।

ইউনাইটেড বা বিশেষায়িত হাসপাতালে চিকিৎসাসেবা নিতে নির্দেশনা চেয়ে গত ৯ সেপ্টেম্বর খালেদা জিয়া রিট করেন। আবেদনে খালেদা জিয়ার স্বাস্থ্য পরীক্ষার জন্য একটি বিশেষ বোর্ড গঠন করার নির্দেশনাসহ তাঁর চিকিৎসাসেবা-সংক্রান্ত যাবতীয় নথি দাখিলের নির্দেশনা চাওয়া হয়। গত ১৫ সেপ্টেম্বর খালেদা জিয়ার চিকিৎসায় গঠিত পাঁচ সদস্যের মেডিকেল বোর্ড পুরান ঢাকায় নাজিমুদ্দিন রোডের পুরোনো কেন্দ্রীয় কারাগারে গিয়ে খালেদা জিয়ার স্বাস্থ্য পরীক্ষা করেন। পরে গত ৪ অক্টোবর বিএনপি চেয়ারপারসন খালেদা জিয়াকে বিএসএমএমইউতে ভর্তি করতে ও চিকিৎসাসেবা শুরু করতে পাঁচ সদস্যের একটি বোর্ড গঠন করার নির্দেশ দেন হাইকোর্ট।

জিয়া অরফানেজ ট্রাস্ট দুর্নীতি মামলায় গত ৮ ফেব্রুয়ারি খালেদা জিয়াকে পাঁচ বছর সশ্রম কারাদণ্ড ও অর্থদণ্ডাদেশ দেন ঢাকার বিশেষ জজ আদালত-৫। এরপর থেকে খালেদা জিয়া নাজিমুদ্দিন রোডের কেন্দ্রীয় কারাগারে আছেন। ওই মামলায় বিচারিক আদালতের রায়ের পাঁচ মাসের মাথায় ১২ জুলাই আপিলের ওপর শুনানি শুরু হয়।

জাতীয় পার্টির মহাসচিব এ বি এম রুহুল আমিন হাওলাদার বলেছেন, দেশের মানুষ আগামী জাতীয় নির্বাচনে জাতীয় পার্টির লাঙলে ভোট দিয়ে তাদের আস্থা ব্যক্ত করবে। গত দুই যুগের রাজনৈতিক কর্মকাণ্ড বিবেচনায় মানুষের আস্থা এখন জাতীয় পার্টির ওপর। কারণ জাতীয় পার্টি ছাড়া এ দেশে কোনো রাজনৈতিক দলই সুশাসন, গণতন্ত্র আর উন্নয়ন দিতে পারেনি।

আজ সোমবার দুপুরে জাতীয় পার্টির চেয়ারম্যানের বনানী কার্যালয়ের মিলনায়তনে সম্মিলিত জাতীয় জোটের লিয়াজোঁ কমিটির সভায় সভাপতির বক্তব্যে এ কথা বলেন রুহুল আমিন হাওলাদার।

জাতীয় পার্টির মহাসচিব বলেন, আগামী নির্বাচনে জয়ী হয়ে জাতীয় পার্টি দেশের মানুষের প্রত্যাশা পূরণ করবে। ২০ অক্টোবর সম্মিলিত জাতীয় জোটের মহাসমাবেশ দেশের মানুষের আস্থা ও বিশ্বাস বাড়িয়ে দেবে। তাই মহাসমাবেশ সফল করতে সবাইকে ঐক্যবদ্ধভাবে কাজ করতে আহ্বানও জানান তিনি।

সভায় আলোচনায় অংশ নেন জাতীয় পার্টির প্রেসিডিয়াম সদস্য ও সাংসদ সৈয়দ আবু হোসেন বাবলা, সুনীল শুভরায়, এস এম ফয়সল চিশতী, ইসলামী মহাজোটের চেয়ারম্যান আবু নাসের ওয়াহেদ ফারুক, কো-চেয়ারম্যান কে এম আবু হানিফ, মহাসচিব আবুল হাসনাত, মাওলানা আসাদুজ্জামান, ইসলামী ফ্রন্টের মহাসচিব মাওলানা এম এ মতিন, জ্যেষ্ঠ যুগ্ম মহাসচিব মাওলানা শ উ ম আবদুস সামাদ প্রমুখ।

সভায় সম্মিলিত জাতীয় জোটের মহাসমাবেশ সফল করতে রুহুল আমিন হাওলাদারকে আহ্বায়ক করে ১৫ সদস্যবিশিষ্ট কমিটি গঠন করা হয়। ওই কমিটির সদস্যরা হচ্ছেন: জাতীয় পার্টির প্রেসিডিয়াম সদস্য কাজী ফিরোজ রশিদ, জিয়াউদ্দিন আহমেদ বাবলু, সৈয়দ আবু হোসেন বাবলা, এস এম ফয়সল চিশতী, শফিকুল ইসলাম সেন্টু, যুগ্ম মহাসচিব জহিরুল আলম রুবেল, ইসলামী ফ্রন্টের এম এ মতিন, শ উ ম আবদুস সামাদ, ইসলামী মহাজোটের কে এম আবু হানিফ, মাওলানা মো. আসাদুজ্জামান, বাংলাদেশ খেলাফত মজলিসের মো. জালাল উদ্দিন আহমেদ, মাওলানা আতাউল্লাহ আমিন, বিএনএর জাহাঙ্গীর হোসেন ও শেখ মোস্তাফিজুর রহমান।

কাল জাতীয় পার্টির বিশেষ সভা
সম্মিলিত জাতীয় জোটের মহাসমাবেশ সফল করতে আগামীকাল বেলা ১১টায় জাতীয় পার্টির কেন্দ্রীয় কার্যালয়ে মহাসচিব এ বি এম রুহুল আমিন হাওলাদারের সভাপতিত্বে এক বিশেষ সভা অনুষ্ঠিত হবে। জরুরি ওই সভায় ঢাকায় অবস্থানকারী কেন্দ্রীয় কমিটির নেতৃবৃন্দকে উপস্থিত থাকতে অনুরোধ করা হয়েছে।

আগামী বুধবারের মধ্যে ৫ শতাংশ কোটা বহালের দাবি মানা না হলে মহাসমাবেশের ঘোষণা দিয়েছে বাংলাদেশ প্রতিবন্ধী শিক্ষার্থী ঐক্য পরিষদ। আজ সোমবার সন্ধ্যায় শাহবাগে জাতীয় জাদুঘরের সামনের সড়কে অবস্থান কর্মসূচি থেকে এই ঘোষণা দেওয়া হয়।

বাংলাদেশ প্রতিবন্ধী শিক্ষার্থী ঐক্য পরিষদের আহ্বায়ক মো. আলী হোসেন সাংবাদিকদের বলেন, ‘আমরা এ দেশের নাগরিক, আমাদের কেন বঞ্চিত করা হলো? আমাদের প্রতি অবিচার করা হয়েছে।’ তবে প্রধানমন্ত্রী তাঁদের বিষয়ে ভাববেন বলে আশা প্রকাশ করেন তিনি। এ ছাড়া দাবি মানার জন্য সরকারকে মঙ্গল ও বুধবার এ দুদিন সময় দিয়েছেন। এর মধ্যে না মানা হলে বৃহস্পতিবার সকাল ১০টায় রাজধানীর মতিঝিলের শাপলা চত্বরে মহাসমাবেশ করবে প্রতিবন্ধীদের এ সংগঠনটি। এরপরও সরকার দাবি না মেনে নিলে আমরণ অনশন পালন করা হবে বলে ঘোষণা দেওয়া হয়।

সড়ক অবরোধ করে ৫ শতাংশ কোটা সংরক্ষণের দাবিতে অবস্থান কর্মসূচি পালন করছেন প্রতিবন্ধী শিক্ষার্থী ও চাকরিপ্রত্যাশীরা। শাহবাগ, ঢাকা, ৮ অক্টোবর। ছবি: দীপু মালাকার
সড়ক অবরোধ করে ৫ শতাংশ কোটা সংরক্ষণের দাবিতে অবস্থান কর্মসূচি পালন করছেন প্রতিবন্ধী শিক্ষার্থী ও চাকরিপ্রত্যাশীরা। শাহবাগ, ঢাকা, ৮ অক্টোবর। ছবি: দীপু মালাকার
প্রথম ও দ্বিতীয় শ্রেণির সরকারি চাকরিতে ৫ শতাংশ প্রতিবন্ধী কোটা সংরক্ষণ, প্রতিবন্ধী মন্ত্রণালয়, চাকরির লিখিত পরীক্ষায় প্রতি ঘণ্টায় ১০ মিনিট বেশি সময়, সরকারি-বেসরকারি সব চাকরিতে শ্রুতি লেখকের নীতিমালা, প্রতিবন্ধী সুরক্ষা আইন ২০১৩ অনুযায়ী চাকরিতে প্রবেশের বয়সসীমা শিথিল, জাতীয় প্রতিবন্ধী অধিদপ্তর গঠনসহ ১১ দফা দাবির ঘোষণা দেয় বাংলাদেশ প্রতিবন্ধী শিক্ষার্থী ঐক্য পরিষদ। 
একই স্থানে পৃথকভাবে সমাবেশ করে ‘আমরা মুক্তিযোদ্ধার সন্তান’ নামের সংগঠন। তারা সরকারি চাকরির প্রথম ও দ্বিতীয় শ্রেণিতে ৩০ শতাংশ কোটা বহালের দাবিতে আন্দোলন করছে। বিকেল পাঁচটা থেকে তারা অবস্থান নিতে শুরু করে। এ সংগঠনের কেন্দ্রীয় কমিটির সভাপতি হুমায়ূন কবীর সাংবাদিকদের বলেন, যাঁরা প্রজ্ঞাপন জারি করেছেন, তাঁরা প্রধানমন্ত্রীকে ভুল বুঝিয়েছেন। মুক্তিযোদ্ধার সন্তানেরা চতুর্থ শ্রেণির কর্মচারী হয়ে থাকতে পারেন না। যত দিন মুক্তিযোদ্ধা কোটার ৩০ শতাংশ বহাল করা না হবে, তত দিন তাঁরা আন্দোলন চালিয়ে যাবেন বলে জানান।

সড়ক অবরোধ করে ৫ শতাংশ কোটা সংরক্ষণের দাবিতে অবস্থান কর্মসূচি পালন করছেন প্রতিবন্ধী শিক্ষার্থী ও চাকরিপ্রত্যাশীরা। শাহবাগ, ঢাকা, ৮ অক্টোবর। ছবি: দীপু মালাকার
সড়ক অবরোধ করে ৫ শতাংশ কোটা সংরক্ষণের দাবিতে অবস্থান কর্মসূচি পালন করছেন প্রতিবন্ধী শিক্ষার্থী ও চাকরিপ্রত্যাশীরা। শাহবাগ, ঢাকা, ৮ অক্টোবর। ছবি: দীপু মালাকার
গতকাল রোববার মুক্তিযোদ্ধা সংসদ সন্তান কমান্ডের পক্ষ থেকে প্রথম ও দ্বিতীয় শ্রেণির সরকারি চাকরিতে কোটা বহালের দাবিতে আজ সোমবার বেলা তিনটা থেকে অবস্থান কর্মসূচি পালনের ঘোষণা দেওয়া হয়। তবে সন্ধ্যা পর্যন্ত তাঁদের অবস্থান নিতে দেখা যায়নি।

প্রসঙ্গত, গত বুধবার মন্ত্রিপরিষদের বৈঠকে প্রথম ও দ্বিতীয় শ্রেণির সরকারি চাকরিতে কোটা বাতিলের সিদ্ধান্ত অনুমোদন করেছে মন্ত্রিসভা। প্রথম ও দ্বিতীয় শ্রেণির সরকারি চাকরিতে কোটা বাতিলের যে সুপারিশ করেছিল সরকারি কমিটি, তাতে অনুমোদন দিয়েছে মন্ত্রিসভা। অর্থাৎ ৯ম থেকে ১৩তম গ্রেড পর্যন্ত চাকরিতে কোনো কোটা থাকবে না। এসব পদে নিয়োগ হবে মেধার ভিত্তিতে। প্রধানমন্ত্রীর কার্যালয়ে অনুষ্ঠিত মন্ত্রিসভার বৈঠকে এ প্রস্তাব অনুমোদন হয়।


মাদকদ্রব্য নিয়ন্ত্রণ আইনের খসড়া মন্ত্রিসভায় অনুমোদন
ইয়াবা (অ্যামফিটামিন) পরিবহন, কেনাবেচা, ব্যবসা, সংরক্ষণ, উৎপাদন, প্রক্রিয়াজাতকরণ, হস্তান্তর, সরবরাহ ইত্যাদি অপরাধের জন্য সর্বোচ্চ মৃত্যুদণ্ড বা যাবজ্জীবন সাজা ভোগ করতে হবে। অবশ্য ইয়াবার পরিমাণ অনুযায়ী সাজা কমবেশি দেওয়া হবে।

কোনো ব্যক্তি বা প্রতিষ্ঠান এই আইনের অধীন অপরাধ সংঘটনে অর্থ বিনিয়োগ, সরবরাহ, মদদ ও পৃষ্ঠপোষকতা দিলেও একই ধরনের শাস্তি পেতে হবে।

এমন বিধান রেখে মাদকদ্রব্য নিয়ন্ত্রণ আইন-২০১৮-এর খসড়ার নীতিগত অনুমোদন দিয়েছে মন্ত্রিসভা। আজ সোমবার রাজধানীর তেজগাঁওয়ে প্রধানমন্ত্রী শেখ হাসিনার কার্যালয়ে তাঁর সভাপতিত্বে অনুষ্ঠিত মন্ত্রিসভার বৈঠকে আইনের এই খসড়া অনুমোদন দেওয়া হয়। পরে সচিবালয়ে সংবাদ সম্মেলন করে বৈঠকের সিদ্ধান্ত জানান মন্ত্রিপরিষদ সচিব মোহাম্মদ শফিউল আলম।

দেশব্যাপী চলমান মাদকবিরোধী অভিযান নিয়ে ব্যাপক আলোচনার মধ্যে সরকার মাদকদ্রব্য নিয়ন্ত্রণ আইনে কঠোর সাজা রেখে আইনটি সংশোধনের উদ্যোগ নিয়েছে। গত কয়েক মাসে মাদকবিরোধী অভিযানে দুই শতাধিক মানুষ নিহত হয়েছেন। এর মধ্যে অধিকাংশই নিহত হয়েছেন পুলিশ ও র‍্যাবের সঙ্গে ‘বন্দুকযুদ্ধে’। এ-সংক্রান্ত বিদ্যমান আইনটি ১৯৯০ সালের। 

হেরোইন ও কোকেন উদ্ভূত মাদকদ্রব্যের জন্যও ইয়াবার মতোই কঠোর শাস্তি রাখা হয়েছে প্রস্তাবিত এই আইনে। মন্ত্রিপরিষদ সচিব বলেন, হেরোইন, কোকেন, কোকো মাদকের পরিমাণ ২৫ গ্রামের বেশি হলে সর্বোচ্চ শাস্তি মৃত্যুদণ্ড বা যাবজ্জীবন দেওয়ার বিধান রাখা হয়েছে। আর ২৫ গ্রামের নিচে হলে কমপক্ষে দুই বছর ও সর্বোচ্চ ১০ বছরের কারাদণ্ডের বিধান আছে।

প্রস্তাবিত আইনানুযায়ী, মাদকাসক্ত ব্যক্তির ডোপ টেস্টে ইতিবাচক ফল পাওয়া গেলে কমপক্ষে ৬ মাস ও সর্বোচ্চ ৫ বছর কারাদণ্ড দেওয়া হবে।

এ ছাড়া মন্ত্রিসভার বৈঠকে বাংলাদেশ শ্রম (সংশোধন) আইন-২০১৮-এর খসড়ার চূড়ান্ত অনুমোদন দেওয়া হয়। ‘শ্রমিকবান্ধব’ করে কিছুদিন আগেই আইনটির খসড়ায় নীতিগত অনুমোদন দিয়েছিল মন্ত্রিসভা। সেটিই এখন আইনি যাচাই-বাছাই (ভেটিং) করে চূড়ান্ত অনুমোদন দেওয়া হয়েছে। যুগোপযোগী করে বাংলাদেশ কারিগরি শিক্ষা বোর্ড আইন-২০১৮-এর খসড়াও নীতিগত অনুমোদন দিয়েছে মন্ত্রিসভা।

এ ছাড়া সাফ অনূর্ধ্ব-১৮ নারী ফুটবলে নেপালকে ১-০ গোলে হারিয়ে চ্যাম্পিয়ন হওয়ায় বাংলাদেশ অনূর্ধ্ব-১৮ নারী ফুটবল দলকে অভিনন্দন জানিয়েছে মন্ত্রিসভা।


প্রশাসনিক দায়িত্ব থেকে ৫৬ শিক্ষকের পদত্যাগ
টাঙ্গাইলের মাওলানা ভাসানী বিজ্ঞান ও প্রযুক্তি বিশ্ববিদ্যালয়ের শিক্ষকদের সঙ্গে ছাত্রলীগের নেতা-কর্মীদের অসৌজন্যমূলক আচরণের প্রতিবাদে ৫৬ জন শিক্ষক আজ সোমবার তাঁদের প্রশাসনিক দায়িত্ব থেকে পদত্যাগ করেছেন।

গতকাল রোববার পদার্থবিজ্ঞান বিভাগের অকৃতকার্য হওয়া এক ছাত্রীকে ছাত্রলীগের নেতারা জোর করে পরীক্ষা দেওয়ানোর সময় শিক্ষকেরা বাধা দেন। এ সময় ছাত্রলীগের নেতারা শিক্ষকদের সঙ্গে অসদাচরণ করেন বলে শিক্ষকেরা জানিয়েছেন।

এদিকে ওই ছাত্রী পদার্থবিজ্ঞান বিভাগের এক শিক্ষকের বিরুদ্ধে যৌন হয়রানির অভিযোগ এনেছেন। গত শনিবার উপাচার্যের কাছে দেওয়া এক অভিযোগে বলা হয়েছে, শিক্ষকের অনৈতিক প্রস্তাবে রাজি না হওয়ায় তাঁকে ফেল করিয়ে দেওয়া হয়েছে।

পদার্থবিজ্ঞান বিভাগের চেয়ারম্যান মো. মনিরুজ্জামান বলেন, রোববার সকাল সাড়ে নয়টায় তৃতীয় বর্ষের প্রথম সেমিস্টারের কোয়ান্টাম মেকানিকস-১ পরীক্ষা শুরু হয়। এ সময় দ্বিতীয় বর্ষের দ্বিতীয় সেমিস্টারের অকৃতকার্য হওয়া এক শিক্ষার্থীকে ছাত্রলীগ পরীক্ষার হলে নিয়ে আসে। বিভাগের পক্ষ থেকে অনুমোদন না দেওয়ার পরও জোর করে তাঁকে পরীক্ষার হলে আসনে বসিয়ে দেন ছাত্রলীগের নেতারা। বিভাগের শিক্ষকেরা বাধা দিতে গেলে বিশ্ববিদ্যালয় ছাত্রলীগের সভাপতি সজীব তালুকদারসহ তাঁর সহযোগী আরও কয়েকজন পরীক্ষার হলে দায়িত্বরত শিক্ষকদের অকথ্য ভাষায় গালিগালাজ করেন ও শারীরিকভাবে লাঞ্ছিত করতে উদ্যত হন। একপর্যায়ে ছাত্রলীগের নেতা-কর্মীরা ওই শিক্ষার্থীকে পাহারা দিয়ে সম্পূর্ণ পরীক্ষা শেষ করান।

ওই ছাত্রীকে পরীক্ষা শেষ করানোর পর শিক্ষার্থীদের ডেকে অরডিন্যান্স পরিবর্তনের জন্য আন্দোলন করে ছাত্রলীগ। এ সময় কম্পিউটার সায়েন্স অ্যান্ড ইঞ্জিনিয়ারিং বিভাগ ও টেক্সটাইল ইঞ্জিনিয়ারিং বিভাগের সেমিস্টার ফাইনাল পরীক্ষা বন্ধ করা হয়।

এদিকে শিক্ষক লাঞ্ছনার ঘটনায় সোমবার বিকেলে শিক্ষক সমিতি জরুরি সভা আহ্বান করে। সভায় ছাত্রলীগের সভাপতি সজীব তালুকদার, সহসভাপতি ইমরান মিয়া, যুগ্ম সাধারণ সম্পাদক জাবির ইকবাল ও সহসভাপতি আদ্রিতা পান্নার বিরুদ্ধে এই ঘটনার সঙ্গে জড়িত থাকার অভিযোগ আনা হয়। পরে উপাচার্যের কাছে তাঁদের লিখিতভাবে বিচারের দাবি জানানো হয়েছে।

এই ঘটনায় রোববার উপাচার্যের সঙ্গে শিক্ষক ও ছাত্রলীগের নেতাদের নিয়ে সভা করা হয়। সভার একপর্যায়ে ছাত্রলীগের নেতারা বের হয়ে এসে প্রতিটি হল থেকে শিক্ষার্থীদের বের করে বিশ্ববিদ্যালয় অরডিন্যান্স (ক্লাস, পরীক্ষা, ফলাফল পদ্ধতি) পরিবর্তনের আন্দোলন শুরু করেন। গভীর রাত পর্যন্ত এ আন্দোলন চলতে থাকে।

এদিকে উপাচার্যের সঙ্গে বৈঠকের পরে রোববার রাতেই সব শিক্ষক প্রশাসনিক দায়িত্ব থেকে একযোগে পদত্যাগের ঘোষণা দেন। শিক্ষক সমিতির সভাপতি মুহাম্মদ শাহীন উদ্দিন বলেন, সোমবার দুপুরের দিকে রেজিস্ট্রারের কাছে ৫৬ জন শিক্ষক পদত্যাগপত্র জমা দিয়েছেন। এর মধ্যে ২ জন রিজেন্ট বোর্ড সদস্য, ৪ জন ডিন, ৪ জন প্রভোস্ট, ১৪ জন বিভাগীয় চেয়ারম্যান, সব হাউস টিউটর ও সহকারী প্রক্টর রয়েছেন।

এ বিষয়ে বিশ্ববিদ্যালয়ের উপাচার্য মো. আলাউদ্দিনের সঙ্গে মুঠোফোনে বারবার যোগাযোগের চেষ্টা করা হলেও তিনি ফোন ধরেননি।

প্রক্টর সিরাজুল ইসলাম বলেন, সোমবার ঢাকায় রিজেন্ট বোর্ডের সভা অনুষ্ঠিত হবে। সেখানে এ বিষয়ে সিদ্ধান্ত নেওয়া হবে।

বিশ্ববিদ্যালয়ের ছাত্রলীগের সভাপতি সজীব তালুকদার বলেন, এক শিক্ষকের অনৈতিক প্রস্তাব প্রত্যাখ্যান করায় ওই ছাত্রীকে ফেল করানো হয়েছে। এ ছাড়া শিক্ষকেরাও অরডিন্যান্স ভঙ্গ করে পরীক্ষা শুরুর আগের দিন বিকেলে পূর্ববর্তী সেমিস্টারের ফলাফল প্রকাশ করেছেন। তিনি শিক্ষকদের সঙ্গে কিছু কথা-কাটাকাটি হওয়ার কথা স্বীকার করেন।


শতাংশ কোটা সংরক্ষণের দাবিতে শাহবাগে অবস্থান কর্মসূচি পালন করছেন প্রতিবন্ধী শিক্ষার্থী ও চাকরিপ্রত্যাশীরা। শাহবাগ, ঢাকা, ৮ অক্টোবর। ছবি: দীপু মালাকার
শতাংশ কোটা সংরক্ষণের দাবিতে শাহবাগে অবস্থান কর্মসূচি পালন করছেন প্রতিবন্ধী শিক্ষার্থী ও চাকরিপ্রত্যাশীরা। শাহবাগ, ঢাকা, ৮ অক্টোবর। ছবি: দীপু মালাকার
প্রথম ও দ্বিতীয় শ্রেণির সরকারি চাকরিতে ৫ শতাংশ প্রতিবন্ধী কোটা সংরক্ষণের দাবিতে রাজধানীর শাহবাগে অবস্থান কর্মসূচি পালন করছেন প্রতিবন্ধী শিক্ষার্থী ও চাকরিপ্রত্যাশীরা। আজ সোমবার বেলা তিনটা থেকে শাহবাগে জাতীয় জাদুঘরের সামনের সড়কে ‘বাংলাদেশ প্রতিবন্ধী শিক্ষার্থী ঐক্য পরিষদ’ এই কর্মসূচি পালন করছে।

সংগঠনটির নেতারা বলছেন, সরকারি চাকরিতে ৫ শতাংশ প্রতিবন্ধী কোটা সংরক্ষণের দাবিতে তাঁরা এই অবস্থান কর্মসূচি পালন করছেন। দাবি আদায় না হওয়া পর্যন্ত তাঁরা আন্দোলন চালিয়ে যাবেন। এ বিষয়ে ১১ দফা দাবি তুলে ধরে সন্ধ্যায় তাঁরা সংবাদ সম্মেলন করবেন।

এ দিকে পৃথক স্থানে বিকেল পাঁচটা থেকে ‘আমরা মুক্তিযোদ্ধার সন্তান’ নামে সংগঠনটির সদস্যরা সরকারি চাকরিতে মুক্তিযোদ্ধা কোটা বহালের দাবিতে অবস্থান কর্মসূচি পালন করছেন। শাহবাগের গোলচত্বরে যানবাহন স্বাভাবিক রেখেই পৃথক দুটি স্থানে এই অবস্থান কর্মসূচি চলছে।

গতকাল রোববার মুক্তিযোদ্ধা সংসদ সন্তান কমান্ডের পক্ষ থেকে প্রথম ও দ্বিতীয় শ্রেণির সরকারি চাকরিতে কোটা বহালের দাবিতে আজ সোমবার বেলা তিনটা থেকে অবস্থান কর্মসূচি পালনের ঘোষণা দেওয়া হয়। তবে বিকেল সাড়ে পাঁচটা পর্যন্ত তাঁদের দেখা পাওয়া যায়নি।


শতাংশ কোটা সংরক্ষণের দাবিতে শাহবাগে অবস্থান কর্মসূচি পালন করছেন প্রতিবন্ধী শিক্ষার্থী ও চাকরিপ্রত্যাশীরা। শাহবাগ, ঢাকা, ৮ অক্টোবর। ছবি: দীপু মালাকার
শতাংশ কোটা সংরক্ষণের দাবিতে শাহবাগে অবস্থান কর্মসূচি পালন করছেন প্রতিবন্ধী শিক্ষার্থী ও চাকরিপ্রত্যাশীরা। শাহবাগ, ঢাকা, ৮ অক্টোবর। ছবি: দীপু মালাকার
প্রথম ও দ্বিতীয় শ্রেণির সরকারি চাকরিতে ৫ শতাংশ প্রতিবন্ধী কোটা সংরক্ষণের দাবিতে রাজধানীর শাহবাগে অবস্থান কর্মসূচি পালন করছেন প্রতিবন্ধী শিক্ষার্থী ও চাকরিপ্রত্যাশীরা। আজ সোমবার বেলা তিনটা থেকে শাহবাগে জাতীয় জাদুঘরের সামনের সড়কে ‘বাংলাদেশ প্রতিবন্ধী শিক্ষার্থী ঐক্য পরিষদ’ এই কর্মসূচি পালন করছে।

সংগঠনটির নেতারা বলছেন, সরকারি চাকরিতে ৫ শতাংশ প্রতিবন্ধী কোটা সংরক্ষণের দাবিতে তাঁরা এই অবস্থান কর্মসূচি পালন করছেন। দাবি আদায় না হওয়া পর্যন্ত তাঁরা আন্দোলন চালিয়ে যাবেন। এ বিষয়ে ১১ দফা দাবি তুলে ধরে সন্ধ্যায় তাঁরা সংবাদ সম্মেলন করবেন।

পাঁচ শতাংশ কোটা সংরক্ষণের দাবিতে শাহবাগে স্লোগান দিচ্ছেন প্রতিবন্ধী শিক্ষার্থী ও চাকরিপ্রত্যাশীরা। শাহবাগ, ঢাকা, ৮ অক্টোবর। ছবি: দীপু মালাকার
পাঁচ শতাংশ কোটা সংরক্ষণের দাবিতে শাহবাগে স্লোগান দিচ্ছেন প্রতিবন্ধী শিক্ষার্থী ও চাকরিপ্রত্যাশীরা। শাহবাগ, ঢাকা, ৮ অক্টোবর। ছবি: দীপু মালাকার
এ দিকে পৃথক স্থানে বিকেল পাঁচটা থেকে ‘আমরা মুক্তিযোদ্ধার সন্তান’ নামে সংগঠনটির সদস্যরা সরকারি চাকরিতে মুক্তিযোদ্ধা কোটা বহালের দাবিতে অবস্থান কর্মসূচি পালন করছেন। শাহবাগের গোলচত্বরে যানবাহন স্বাভাবিক রেখেই পৃথক দুটি স্থানে এই অবস্থান কর্মসূচি চলছে।

গতকাল রোববার মুক্তিযোদ্ধা সংসদ সন্তান কমান্ডের পক্ষ থেকে প্রথম ও দ্বিতীয় শ্রেণির সরকারি চাকরিতে কোটা বহালের দাবিতে আজ সোমবার বেলা তিনটা থেকে অবস্থান কর্মসূচি পালনের ঘোষণা দেওয়া হয়। তবে বিকেল সাড়ে পাঁচটা পর্যন্ত তাঁদের দেখা পাওয়া যায়নি।

সড়ক অবরোধ করে পাঁচ শতাংশ কোটা সংরক্ষণের দাবিতে অবস্থান কর্মসূচি পালন করছেন প্রতিবন্ধী শিক্ষার্থী ও চাকরিপ্রত্যাশীরা। শাহবাগ, ঢাকা, ৮ অক্টোবর। ছবি: দীপু মালাকার
সড়ক অবরোধ করে পাঁচ শতাংশ কোটা সংরক্ষণের দাবিতে অবস্থান কর্মসূচি পালন করছেন প্রতিবন্ধী শিক্ষার্থী ও চাকরিপ্রত্যাশীরা। শাহবাগ, ঢাকা, ৮ অক্টোবর। ছবি: দীপু মালাকার
প্রসঙ্গত, গত বুধবার মন্ত্রিপরিষদের বৈঠকে প্রথম ও দ্বিতীয় শ্রেণির সরকারি চাকরিতে কোটা বাতিলের সিদ্ধান্ত অনুমোদন করেছে মন্ত্রিসভা। প্রথম ও দ্বিতীয় শ্রেণির সরকারি চাকরিতে কোটা বাতিলের যে সুপারিশ করেছিল সরকারি কমিটি, তাতে অনুমোদন দিয়েছে মন্ত্রিসভা। অর্থাৎ ৯ম থেকে ১৩তম গ্রেড পর্যন্ত চাকরিতে কোনো কোটা থাকবে না। এসব পদে নিয়োগ হবে মেধার ভিত্তিতে। প্রধানমন্ত্রীর কার্যালয়ে অনুষ্ঠিত মন্ত্রিসভার বৈঠকে এ প্রস্তাব অনুমোদন হয়।


এসপি মীজানের সম্পদের খোঁজে ৩৪ সংস্থায় দুদকের চিঠি
পুলিশ সুপার (এসপি) মীজানুর রহমান ও তাঁর স্ত্রীর অঢেল সম্পদের রহস্য উদঘাটন করে মামলা করার পর আরও সম্পদের খোঁজে নেমেছে দুর্নীতি দমন কমিশন (দুদক)। মামলা তদন্তের অংশ হিসেবে সরকারি-বেসরকারি ৩৪ প্রতিষ্ঠানে চিঠি দিয়েছে সংস্থাটি।

সম্প্রতি দুদকের সহকারী পরিচালক ও মামলার তদন্ত কর্মকর্তা মো. ফারুক আহমেদ সংশ্লিষ্ট প্রতিষ্ঠানগুলোতে আলাদা আলাদা চিঠি দিয়েছেন। চিঠিতে পুলিশ সুপার পদমর্যাদার রেঞ্জ রিজার্ভ ফোর্সের (আরআরএফ) কমান্ড্যান্ট মীজানুর রহমান, তাঁর স্ত্রী নীপা মীজান ও পরিবারের সদস্যদের নাম উল্লেখ করে সুনির্দিষ্ট তথ‌্য-উপাত্তসহ সংশ্লিষ্ট নথি চাওয়া হয়েছে।

দুদকের উচ্চ পর্যায়ের একাধিক সূত্র প্রথম আলোকে বিষয়টি নিশ্চিত করেছে। সূত্র জানায়, অভিযোগ-সংশ্লিষ্ট যেকোনো ব্যক্তির সম্পদের তথ্য জানা ও যাচাই করতে এ ধরনের চিঠি দেওয়া হয়। ব্যাংকে জমা অর্থের তথ্য, দায়-দেনা এবং শেয়ারবাজারে বিনিয়োগ, রেজিস্ট্রি করা জমিসহ নানা তথ্য পাওয়া যায় সংশ্লিষ্ট দপ্তরগুলো থেকে।

যেসব দপ্তরে চিঠি পাঠানো হয়েছে তার মধ্যে রয়েছে জাতীয় সঞ্চয় অধিদপ্তর, জাতীয় রাজস্ব বোর্ড (এনবিআর), ঢাকা ও চট্টগ্রাম স্টক এক্সচেঞ্জ, ঢাকা ও নারায়ণগঞ্জ সাব-রেজিস্ট্রার অফিস, ঢাকা ও নারায়ণগঞ্জ ভূমি অফিস, বাংলাদেশ ফার্টিলাইজার অ্যাসোসিয়েশন, বাংলাদেশ কেমিক্যাল ইন্ডাস্ট্রিজ করপোরেশন, পিপলস লিজিং কোম্পানি, রিয়েল এস্টেট অ্যান্ড হাউজিং সোসাইটি অব বাংলাদেশ (রিহ্যাব), বাংলাদেশ ব‌্যাংক, বেসিক ব‌্যাংক, ইউনাইটেড কমার্শিয়াল ব‌্যাংক, সোনালী ব‌্যাংক, ইসলামী ব‌্যাংক, বাংলাদেশ কমার্স ব‌্যাংক, ইনভেস্টমেন্ট করপোরেশন অব বাংলাদেশ (আইসিবি), আইডিএলসি ফাইন্যান্স লিমিটেড ও এসএমই ফাউন্ডেশন। এসব চিঠি প্রতিষ্ঠানগুলোর প্রধানদের বরাবর পাঠিয়ে দ্রুত এসব তথ্য সরবরাহ করতে বলা হয়েছে।

এর আগে গত ৫ সেপ্টেম্বর রাজধানীর তেজগাঁও মডেল থানায় মীজানুর রহমান ও তাঁর স্ত্রী নীপা মীজানের বিরুদ্ধে দুটি মামলা করা হয় জ্ঞাত আয়বহির্ভূত সম্পদ অর্জনের অভিযোগে।

মামলার এজাহারে বলা হয়, মীজানুর রহমান ১৯৮৯ সালে সার্জেন্ট (এসআই) হিসেবে তৃতীয় শ্রেণির পদে বাংলাদেশ পুলিশে যোগ দেন। পরে ১৭ তম বিসিএস পরীক্ষায় উত্তীর্ণ হয়ে ১৯৯৮ সালে সহকারী পুলিশ সুপার (এএসপি) পদে পুলিশে যোগ দিয়ে পুলিশ সুপার পদমর্যাদায় কর্মরত আছেন। 

এই সময়ে তিনি নিজ নামে গোপালগঞ্জের টুঙ্গিপাড়ায় ১৮ শতাংশ জমিতে ২ তলা বাড়ি ও এক হাজার ২৯৫ দশমিক ৯৬ শতাংশ কৃষিজমি, ঢাকার তেজকুনিপাড়ায় ১ হাজার ৭১৮ বর্গফুটের একটি ফ্ল্যাট ও ১ হাজার ৮০০ বর্গফুট ফ্ল্যাটের অর্ধেক অংশ, জুরাইনে একটি দোকান, ঢাকায় ১৫ শতাংশ জমি, রাজউকের উত্তরা তৃতীয় ফেজে ৩ কাঠা জমির মালিক হয়েছেন। 

এ ছাড়া দুটি মাইক্রোবাস, আসবাব, ব্যাংকে স্থায়ী আমানত (এফডিআর), ইলেকট্রনিকস, মেয়ের নামে শেয়ার, হাতে ও নগদে প্রায় দুই কোটি টাকার অস্থাবর সম্পদের মালিক হয়েছেন। 

এজাহারে আরও বলা হয়, তিনি ক্ষমতার অপব্যবহার করে ঘুষ ও দুর্নীতির মাধ্যমে অর্জিত অর্থ হস্তান্তর/রূপান্তর করে জ্ঞাত আয়ের উৎসের সঙ্গে অসংগতিপূর্ণ সম্পদ অর্জন করেছেন। একজন সরকারি প্রথম শ্রেণির কর্মকর্তা হয়ে সরকারের পূর্বানুমতি নেওয়া ছাড়াই স্ত্রী, মেয়ে ও পিতার নামে জয়েন্ট স্টক কোম্পানিতে রেজিস্ট্রিভুক্ত কেরানীগঞ্জে একটি সার কারখানা প্রতিষ্ঠা করেন। ওই প্রতিষ্ঠানের সব ব্যাংক হিসাব আসামি মীজানুর রহমান পরিচালনা ও প্রতিষ্ঠানের তদারকির দায়িত্ব পালন করেন। এ ছাড়া নামে-বেনামে মেঘনা ফার্টিলাইজার, মেসার্স খোয়াজ ফার্টিলাইজার কোম্পানি ও ফার্ম নেস্ট অ্যান্ড মিল্ক প্রডাক্টস নামে আরও তিনটি কারখানার মালিক।

মীজানুর রহমানের স্ত্রী নীপা মীজানের নামেও রয়েছে অঢেল সম্পদ । এজাহারে বলা হয়, ২০০৩ সালে মীজানুর রহমানের সঙ্গে বিয়ে হয় নীপা মীজানের। একজন সরকারি কর্মকর্তার স্ত্রী হয়েও স্বামীর ঘুষ ও দুর্নীতির মাধ্যমে অর্জিত অর্থ দিয়ে জয়েন্ট স্টক কোম্পানিতে রেজিস্ট্রিভুক্ত কেরানীগঞ্জে একটি সার কারখানার মালিক হন তিনি। তাঁর উল্লেখযোগ্য সম্পদের মধ্যে রয়েছে ঢাকার মিরপুর মাজার রোডে ৫ কাঠা জমির ওপর ৩ তলা ভবন, ঢাকার কেরানীগঞ্জে ১০ শতাংশ জমিতে ২ তলা বাড়ি, ঢাকা ও কেরানীগঞ্জে ৬৬ শতাংশ জমি, মিরপুর মাজার রোডে ২ কাঠা জমিতে দোকান,গোপালগঞ্জের টুঙ্গিপাড়ায় ৫৩৮ শতাংশ জমি, তেজকুনিপাড়ায় ১৮০০ বর্গফুটের ফ্ল্যাট। এ ছাড়া ব্যবসায়িক মূলধন, হাতে নগদ অর্থসহ অস্থাবর সম্পদ রয়েছে বিপুল পরিমাণ। 

দুদকের অনুসন্ধান
২০১২ সাল থেকে মীজানের বিরুদ্ধে দুদকে অনুসন্ধান হলেও সুনির্দিষ্ট তথ্য থাকার পরও তাঁকে দায়মুক্তি দিয়েছিল সংস্থাটি।

দুদক সূত্র জানায়, ২০১৬ সাল থেকে আবারও অনুসন্ধান শুরু হয় তাঁর বিরুদ্ধে। নিজের বাড়ি নির্মাণের সময় পুলিশের ৬০ জন সদস্যকে রাজমিস্ত্রির সহকারী বা জোগালির কাজ করানোর অভিযোগ ওঠে তাঁর বিরুদ্ধে। অভিযোগ ছিল, সাভারের হেমায়েতপুরের আলীপুর ব্রিজ-সংলগ্ন ৮৪ শতাংশ জমির ওপর বাড়ি তৈরি ও ঢাকার মিরপুরের মাজার রোডের আলমাস টাওয়ারের পাশে আরও একটি বাড়ি নির্মাণে জোগালি ও শ্রমিক হিসেবে সাব-ইন্সপেক্টরসহ বিভিন্ন পদমর্যাদার পুলিশের ৫০ থেকে ৬০ জন সদস্যকে দিয়ে কাজ করান মীজানুর রহমান। সরকারি কর্মচারীদের ব্যক্তিগত কাজে খাটানো এবং জ্ঞাত আয়বহির্ভূত সম্পদ অর্জনের অভিযোগে মীজানুর রহমানের বিরুদ্ধে অনুসন্ধানে নামেন দুদকের উপপরিচালক এস এম মফিদুল ইসলাম। এর মধ্যে মীজানের বিরুদ্ধে তথ্য সংগ্রহ করা হয়।

পরে অনুসন্ধানের ক্ষেত্র আরও বেড়ে যায়। মীজানের বিরুদ্ধে নকল সার কারখানা পরিচালনার অভিযোগ ওঠে। এটিও যুক্ত হয় অভিযোগ নথিতে। এর মধ্যে নতুন করে অনুসন্ধানের দায়িত্ব পান সহকারী পরিচালক মো. ফারুক আহমেদ। দীর্ঘ অনুসন্ধান শেষে তিনি জ্ঞাত আয়বহির্ভূত সম্পদ অর্জনের অভিযোগে মীজান ও তাঁর স্ত্রীর বিরুদ্ধ মামলা করলেন।

অদৃশ্য প্রভাবে বারবারই ধরাছোঁয়ার বাইরে মীজান
২০১২ সালে মীজানুর রহমানের বিরুদ্ধে দুদক যে অনুসন্ধান করেছে, তখন সংস্থার চারজন কর্মকর্তা আলাদাভাবে অনুসন্ধান করেও তাঁর অবৈধ সম্পদ অর্জনের প্রমাণ পাননি। একাধিকবার অনুসন্ধান কর্মকর্তা পরিবর্তন করেও মামলা করার মতো কিছু পায়নি দুদক। তাই অবৈধ সম্পদ অর্জনের অভিযোগ থেকে মীজানকে অব্যাহতি দিয়েছিল সংস্থাটি। তবে এ বিষয়ে দুদকেও কানাঘুষা ছিল। প্রভাব খাটিয়ে দুদক থেকে দায়মুক্তির সনদ নিয়েছিলেন বলে প্রথম আলোসহ বিভিন্ন গণমাধ্যমে খবর এসেছিল।

দুদক সূত্র জানায়, ক্ষমতার অপব্যবহার করে বিপুল পরিমাণ অবৈধ সম্পদ অর্জনের অভিযোগে মীজানুর রহমানের বিরুদ্ধে ২০১২ সালে অনুসন্ধান শুরু হয়। উপপরিচালক গোলাম মোরশেদ অনুসন্ধান শুরু করলেও পরে আরেক উপপরিচালক ফজলুল হককে দায়িত্ব দেওয়া হয়। দুজনই মীজানুর রহমানকে অভিযোগ থেকে অব্যাহতি দেওয়ার সুপারিশ করে প্রতিবেদন জমা দিলেও কমিশন তা গ্রহণ করেনি। পরে আবার অনুসন্ধানের দায়িত্ব দেওয়া হয় উপপরিচালক হামিদুল হাসানকে। হামিদুল হাসানও অভিযোগটি নথিভুক্তির মাধ্যমে নিষ্পত্তির সুপারিশ করেন। এ সুপারিশ অগ্রাহ্য করে উপপরিচালক মো. আবদুস সোবহানকে পুনরায় অনুসন্ধানের দায়িত্ব দেয় কমিশন।

দুদকে আসা অভিযোগে উল্লেখ করা হয়, ১৯৯৪ সালের ২০ জানুয়ারি থেকে ২০১২ সালের ১৭ জানুয়ারি পর্যন্ত ১৮ বছরে তিনি কয়েক শ বিঘা স্থাবর সম্পত্তি কিনেছেন। ব্যাংকে তাঁর নগদ অর্থ রয়েছে ১০ কোটি টাকার বেশি। তাঁর স্ত্রীর নামে লাইসেন্স নেওয়া ব্যবসাপ্রতিষ্ঠানের মাধ্যমে তিনি জ্ঞাত আয়বহির্ভূত সম্পদ বৈধ করেন। এসব রেকর্ডে মীজানের স্ত্রী নীপা মীজানের সংশ্লিষ্টতা থাকায় তাঁকেও জিজ্ঞাসাবাদের অনুমতি চান অনুসন্ধান কর্মকর্তা হামিদুল হাসান। কিন্তু কমিশনের ওপর মহল থেকে জিজ্ঞাসাবাদের অনুমতি দেওয়া হয়নি বলে অভিযোগ রয়েছে। পরে অদৃশ্য ইশারায় অনুসন্ধান নথিভুক্তির সুপারিশ করা হয় প্রতিবেদনে।

সর্বশেষ অনুসন্ধান কর্মকর্তা মো. আবদুস সোবহানের অনুসন্ধান চলার সময় নোটিশ ছাড়াই বেশ কয়েকবার এসপি মীজানুর রহমানকে দুদকে আসতে দেখা যায়। এ সময় তিনি সাক্ষাৎ করেন দুদকের একাধিক শীর্ষ কর্মকর্তা ও অনুসন্ধান কর্মকর্তার সঙ্গে। আর এর ফলে পুনঃ অনুসন্ধান প্রতিবেদনেও তাঁর জ্ঞাত আয়বহির্ভূত সম্পদ অর্জনের অভিযোগে মামলা দায়েরের পরিবর্তে নথিভুক্তির সুপারিশ আসে।

এর আগে ২০১১ সালে এসপি মীজানের বিরুদ্ধে আরেকটি অভিযোগ অনুসন্ধান করেন দুদকের চট্টগ্রাম বিভাগীয় কার্যালয়ের তৎকালীন অনুসন্ধান কর্মকর্তা সহকারী পরিচালক মো. আমিরুল ইসলাম। অনুসন্ধানে তাঁর বিরুদ্ধে ক্ষমতার অপব্যবহার, সরকারি চাকরিতে থাকা অবস্থায় স্ত্রী নীপা মীজানের নামে ব্যবসা পরিচালনা, ব্যক্তিগত ব্যাংক হিসাবে ব্যবসায়িক লেনদেনের প্রমাণ পাওয়া গেছে বলে প্রতিবেদনে উল্লেখ করেন অনুসন্ধান কর্মকর্তা। তিনি মীজানুর রহমানের বিরুদ্ধে মামলার সুপারিশ করলেও মামলা না করে অভিযোগটি নথিভুক্ত হয়ে যায়।

প্রথম মেয়াদে যেসব কাজ করতে পারেননি, সেসব কাজ শেষ করার প্রতিশ্রুতি দিয়েছেন সিলেটের মেয়র আরিফুল হক চৌধুরী। আজ সোমবার বেলা সাড়ে তিনটায় তিনি নির্বাচিত ওয়ার্ড কাউন্সিলরদের নিয়ে দ্বিতীয় মেয়াদে মেয়রের দায়িত্ব গ্রহণ করে বলেছেন এ কথা। 

এর আগে বেলা তিনটার দিকে আরিফুল হক চৌধুরী ওয়ার্ড কাউন্সিলরদের নিয়ে হজরত শাহজালালের (রহ.) মাজার জিয়ারত করেন। নগর ভবনে গিয়ে তিনি সেখানে আয়োজন করা মিলাদ ও দোয়া মাহফিলে অংশ নেন। এর আগে সিটি করপোরেশনের কর্মকর্তা ও কর্মচারীরা তাঁকে ফুল দিয়ে বরণ করেন। এ সময় সিটি করপোরেশনের নবনির্বাচিত ওয়ার্ড কাউন্সিলরসহ বিএনপির নেতা-কর্মীরা মেয়র আরিফুল হকের সঙ্গে ছিলেন। মিলাদ শেষে মেয়র সিটি করপোরেশনের সচিব মো. বদরুল হকের কাছ থেকে দ্বিতীয় মেয়াদে দায়িত্বভার গ্রহণ করে একটি ফাইলে সই করেন। 
মেয়রের চেয়ারে বসে সাংবাদিকদের সঙ্গে কথা বলেন আরিফুল হক চৌধুরী। প্রথম মেয়াদে অসম্পূর্ণ কাজগুলো দ্বিতীয় মেয়াদে সম্পূর্ণ করার কথা জানিয়ে তিনি বলেন, ‘নির্বাচনী ইশতেহারে দেওয়া প্রতিশ্রুতিগুলো বাস্তবায়ন করতে পরিকল্পনা গ্রহণ করব। সেই সঙ্গে অতিগুরুত্বপূর্ণ কাজ, যা বিভিন্ন গণমাধ্যমে উঠে এসেছে, সেগুলো বাস্তবায়ন করব। বিশেষ করে শুষ্ক মৌসুমে ছড়া-খাল পুনঃখনন করা হবে, যা বর্ষা মৌসুমে সম্ভব নয়। রাস্তাঘাট মেরামত, ফুটপাত দখলমুক্ত ও যানজটমুক্ত পরিচ্ছন্ন নগর গড়ার কাজ করব।’ 
সিলেটকে আধ্যাত্মিক নগর উল্লেখ করে মেয়র বলেন, ‘সিলেট আধ্যাত্মিক নগরী বলে নানা নামে পরিচিতি পাচ্ছে। পর্যটন সম্ভাবনায় সিলেটকে পর্যটন নগরীও বলা হয়। এখানে ধর্মীয়, রাজনৈতিক ও সামাজিক সম্প্রীতি রয়েছে। আমাদের শুধু কাজ করলেই হবে না, সম্প্রীতির জন্য গণসচেতনতা সৃষ্টি করতে হবে। আমি আশা করি সকলের সম্মিলিত প্রচেষ্টায় অত্যন্ত অল্প সময়ের মধ্যে আমাদের কাজগুলো সমাপ্ত করব।’ 
মহানগরের উন্নয়নে মহাপরিকল্পনার উদ্যোগ গ্রহণের ব্যাপারে জানতে চাইলে মেয়র বলেন, ১১ অক্টোবর প্রখ্যাত প্রকৌশলী জাতীয় অধ্যাপক জামিলুর রেজা চৌধুরীকে সিটি করপোরেশনের পক্ষ থেকে সংবর্ধনা দেওয়া হবে। সেই সময়ে তাঁর দেওয়া দিকনির্দেশনা ও পরিকল্পনা 

গ্রহণ করে বাস্তবায়ন প্রক্রিয়ায় মনোনিবেশ করবে সিটি করপোরেশন। 
যানজটমুক্ত নগরের পরিকল্পনা বাস্তবায়নে মেয়র বলেন, ‘নিটল-নিলয় গ্রুপ নামের একটি প্রতিষ্ঠানের সঙ্গে চুক্তিবদ্ধ হচ্ছি। আমরা তাদের বলেছি, শহরে যানজট কমাতে ও বাসিন্দাদের যাতায়াতের সুবিধার্থে টাউন বাস চালু করতে। আমরা তাদের বিনিয়োগ করতে আহ্বান জানিয়েছি। আর সকল ধরনের সহযোগিতার আশ্বাসও দিয়েছি। ওই প্রতিষ্ঠান থেকে ২৬ আসনের একটি বাস সিটি করপোরেশনকে উপহার হিসেবে দেওয়া হয়েছে, যা দিয়ে সিটি করপোরেশনের কর্মকর্তাদের সকাল ৯টায় বাসা থেকে কার্যালয়ে এবং বিকেল পাঁচটায় নগর ভবন থেকে বাসায় পৌঁছে দেবে।’

গত ৩০ জুলাই অনুষ্ঠিত সিটি নির্বাচনে মেয়র পদে বিএনপির প্রার্থী হিসেবে বিজয়ী হন আরিফুল হক চৌধুরী। বিএনপির কেন্দ্রীয় নির্বাহী কমিটির সদস্য আরিফুল ২০১৩ সালের ১৫ জুন প্রথম মেয়র পদে নির্বাচন করেন। বিএনপি-সমর্থিত প্রার্থী হিসেবে একটানা প্রায় ১৮ বছর মেয়রের দায়িত্ব পালন করা নগর আওয়ামী লীগের সভাপতি বদরউদ্দিন আহমদ কামরানকে পরাজিত করে মেয়র নির্বাচিত হন। গত ৩০ জুলাইয়ের নির্বাচনে দলীয় প্রতীকে আরিফুল হক আওয়ামী লীগের প্রার্থী কামরানকে পরাজিত করে মেয়র নির্বাচিত হন। 
এর আগের মেয়াদে মেয়র নির্বাচিত হওয়ার এক বছরের মাথায় সাবেক অর্থমন্ত্রীর ওপর গ্রেনেড হামলার মামলায় সম্পূরক অভিযোগপত্রভুক্ত আসামি হয়ে ২৯ মাস কারাবন্দী ছিলেন। এ জন্য স্থানীয় সরকার মন্ত্রণালয় থেকে দুই দফায় বরখাস্ত হয়েছিলেন। জামিনে মুক্ত হলে উচ্চ আদালতের নির্দেশনায় আরিফুল হক আবার মেয়র পদে আসীন হয়েছিলেন। আরিফুল হকের দাবি, মেয়র নির্বাচিত হওয়ায় রাজনৈতিক প্রতিহিংসায় তাঁকে মামলায় জড়ানো হয়েছে এবং জেল খাটতে হয়েছে। ৩০ জুলাইয়ের নির্বাচনে এ বিষয়টি ভোটারদের মধ্যে সহানুভূতির সৃষ্টি করেছিল। 
আরিফুল হক চৌধুরী গত ৫ সেপ্টেম্বর দ্বিতীয় মেয়াদে শপথ গ্রহণের পর ৮ সেপ্টেম্বর সপরিবারে লন্ডনে চলে যান। সেখানে তিনি প্রায় ২৩ দিন অবস্থানের পর গত ২৭ সেপ্টেম্বর সিলেটে ফেরেন।


আপিল বিভাগে নতুন তিন বিচারপতি
সুপ্রিম কোর্টের আপিল বিভাগে তিনজন নতুন বিচারপতি নিয়োগ দিয়েছেন রাষ্ট্রপতি। তাঁরা হলেন বিচারপতি জিনাত আরা, বিচারপতি আবু বকর সিদ্দিকী ও বিচারপতি মো. নূরুজ্জামান।

হাইকোর্টের একজন কর্মকর্তা এ কথা জানিয়েছেন।

আপিল বিভাগে নিয়োগ পাওয়া এই তিন বিচারপতি হাই কোর্টের বিচারপতির দায়িত্ব পালন করছিলেন।

এই তিনজনসহ আপিল বিভাগে এখন বিচারপতির সংখ্যা দাঁড়াল সাতজনে।

হাইকোর্টের কর্মকর্তা বলছেন, কাল মঙ্গলবার নতুন তিন বিচারপতিকে শপথ পড়াবেন প্রধান বিচারপতি সৈয়দ মাহমুদ হোসেন।

রাজধানীতে এক আলোচনা সভায় বিএনপির নেতারা বলেছেন, তাঁরা ডিজিটাল নিরাপত্তা আইন মানেন না। আইনটিকে পৃথিবীর জঘন্যতম আইনের একটি বলছে দলটি।

আজ সোমবার রাজধানীর একটি হোটেলে বিএনপি আয়োজিত ডিজিটাল নিরাপত্তা আইন-২০১৮ শীর্ষক মতবিনিময় সভায় দলটির নেতারা এসব কথা বলেন।

আলোচনা সভার সভাপতি বিএনপির মহাসচিব মির্জা ফখরুল ইসলাম আলমগীর বলেন, ‘ডিজিটাল নিরাপত্তা আইন মানি না। এ আইন পাস করার মাধ্যমে সরকার সম্পাদক পরিষদের সঙ্গে প্রতারণা করেছে।’ তিনি বলেন, গত ১০ বছরে আ.লীগ এই দেশের মানুষের ওপর একটার পর একটা আইন চাপিয়ে দিয়েছে। একটা পাহাড়সমান বোঝা চাপিয়ে দিয়েছে।

ফখরুল বলেন, ‘হতাশার কোনো কারণ নেই। হতাশ হবেন না। আমি সব সময় আশার আলো দেখতে পাই। আমাদের মুক্তি না হওয়া পর্যন্ত মুক্তির সংগ্রাম চালিয়ে যাব। আমরা সে জন্য জনগণকে ঐক্যবদ্ধ করার কাজ শুরু করেছি। ঐক্যবদ্ধ করার আগেই তারা ঐক্যবদ্ধ হয়ে আছে।’

ডিজিটাল আইন সম্পর্কে ফখরুল বলেন, ‘আমরা এ আইন মানি না। আইন যেখানে পাস হয় সেই পার্লামেন্টেরই কোনো বৈধতা নেই। এই পার্লামেন্ট জনগণের কোনো প্রতিনিধিত্ব করে না। এই আইন নিয়ে সরকার আলোচনাও করেনি। এই সরকার তো প্রতারক সরকার। কয়েক দিন আগেই সম্পাদকদের সঙ্গে বসে কথা দিলেন আলোচনা করে সংশোধন করব। তা করা হলো না।’

সরকার কথায় কথায় মামলা দিচ্ছে উল্লেখ করে ফখরুল আরও বলেন, ‘কোনো কথা নেই সাড়ে চার হাজার মামলা, পাঁচ লাখ আসামি। এই সরকার আসার পর আমাদের আসামি সংখ্যা ২৫ লাখ আর মামলার সংখ্যা ৯০ হাজার ছাড়িয়ে গেছে।’

সরকারকে ইঙ্গিত করে ফখরুল বলেন, ‘এখনো সময় আছে উপলব্ধি করার, আপনারা আপনাদের রক্ষাকর্তা খালেদা জিয়াকে মুক্ত করুন। তিনি পারেন দেশকে এই অবস্থা থেকে পরিত্রাণ দিতে। এ ছাড়া কোনো উপায় নেই। দেশনেত্রী খালেদা জিয়াই এই অবস্থা থেকে জাতিকে মুক্ত করতে পারবেন। তাঁকে মুক্ত করুন। ক্ষমতা কারোরই চিরস্থায়ী নয়। কীভাবে শান্তিপূর্ণভাবে একটি নির্বাচন হয়, জনগণ তাদের মতামত দিতে পারবে, জনগণের সরকার গঠন করা যায়, সে বিষয়ে এগিয়ে আসুন।’ তিনি বলেন, খারাপ সময় যায় কিন্তু চিরদিনের জন্য খারাপ সময় যায় না। জনগণকে জিম্মি করে, বন্দী করে তাদের বুকে-মাথায় বন্দুক রেখে দিয়ে দেশ শাসন কিছুদিনের জন্য করা যায়, সারা সময়ের জন্য করা যায় না।

বিএনপির স্থায়ী কমিটির সদস্য খন্দকার মোশাররফ হোসেন বলেন, দেশ স্বাধীনের পর যত কালো আইন হয়েছে, ডিজিটাল আইন তার মধ্যে অন্যতম। এখন দেশে অলিখিত বাকশাল চলছে। এই বাকশাল পাকাপোক্ত করতে এই আইন করা হয়েছে। এ আইন করার মাধ্যমে একদলীয় শাসন ব্যবস্থা প্রতিষ্ঠা করতে চায় সরকার। রাজতন্ত্রেও এমন আইন আছে বলে মনে হয় না।

গণস্বাস্থ্য কেন্দ্রের প্রতিষ্ঠাতা ডা. জাফরুল্লাহ চৌধুরী বলেন, দেশে বর্তমান অবস্থায় কথা বলাটা বিপদ। যে ডিজিটাল আইন প্রণয়ন করা হয়েছে, তা পৃথিবীর জঘন্যতম আইনগুলোর একটি। সত্য কথা বলার ওপর গুরুত্ব দিয়ে তিনি বলেন, দিনকে দিন সত্য কথা বলতে শিখতে হবে। না হলে সত্য প্রকাশ হবে না।

বিএনপির স্থায়ী কমিটির সদস্য নজরুল ইসলাম খান বলেন, ‘শুনলাম, আইনে রাষ্ট্রপতি স্বাক্ষর করেছেন। সরকারের অপরাধ যাতে প্রকাশ করা না হয়, তাই এ আইন পাস করা হয়েছে। একটি গণতান্ত্রিক দেশে এটি গণতান্ত্রিক আইন হয়নি।’

মির্জা ফখরুল ইসলাম আলমগীরের সভাপতিত্বে অনুষ্ঠিত আলোচনা সভায় যুক্তরাষ্ট্র, যুক্তরাজ্য, কানাডা, চীন, ইউরোপীয় ইউনিয়ন, আফগানিস্তান, ফিলিস্তিন, রাশিয়া, তুরস্ক ও ভিয়েতনামের কূটনীতিকেরা উপস্থিত ছিলেন।

আইনের নানা দিক নিয়ে আলোচনা করেন বিএনপির আমীর খসরু মাহমুদ চৌধুরী, মেজর (অব.) হাফিজ উদ্দিন আহম্মেদ, মেজর জেনারেল (অব.) রুহুল আলম চৌধুরী, নয়া দিগন্তের সম্পাদক আলমগীর মহিউদ্দিন, ঢাকা বিশ্ববিদ্যালয়ের সাদা দলের শিক্ষক নেতা অধ্যাপক মামুন আহমেদ, বিএফইউজের সভাপতি রুহুল আমিন গাজী, জাতীয় প্রেস ক্লাবের সাবেক সাধারণ সম্পাদক সৈয়দ আবদাল আহম্মেদ, ইনডিপেনডেন্টে টেলিভিশনের চিফ নিউজ এডিটর আশীষ ঘোষ সৈকত, ডিইউজের (একাংশ) সভাপতি কাদের গণি চৌধুরী, বিএফইউজে (একাংশ) সাধারণ সম্পাদক মোহাম্মদ আব্দুল্লাহ, হলিডে পত্রিকার সম্পাদক সৈয়দ কামাল উদ্দিন আহমেদ। মতবিনিময় সভায় বিশেষ নিবন্ধ পড়েন বিএনপির ভাইস চেয়ারম্যান শওকত মাহমুদ।

আরও সংবাদ

কাজের প্রলোভন দেখিয়ে ভারতে আনা ২৬ ব্যক্তিকে গ্রেপ্তার করেছে পশ্চিমবঙ্গের বনগাঁ থানার পুলিশ। তারা বলছে, গ্রেপ্তার হওয়া ব্যক্তিরা বাংলাদেশি।

গতকাল রোববার বনগাঁর রেলবাজার ও খেদাপাড়া এলাকা থেকে ওই ২৬ ব্যক্তিকে গ্রেপ্তার করা হয়। তাঁদের মধ্যে চার শিশু ও চার নারী আছেন।

গ্রেপ্তার হওয়া ব্যক্তিরা পুলিশকে জানিয়েছেন, মুম্বাইয়ে কাজ দেওয়ার প্রলোভন দেখিয়ে তাঁদের আনা হয়। কিন্তু মুম্বাই যাওয়ার আগেই তাঁরা গ্রেপ্তার হন।

পুলিশ জানায়, গ্রেপ্তার হওয়া ব্যক্তিদের কাছ থেকে দুটি ভারতীয় পরিচয়পত্র, কয়েকটি মোবাইল ফোন ও কিছু নগদ অর্থ উদ্ধার করা হয়েছে।

গ্রেপ্তার হওয়া ব্যক্তিরা পুলিশের কাছে দাবি করেছেন, তাঁদের বাড়ি সাতক্ষীরার বিভিন্ন এলাকায়। গত শনিবার রাতে তাঁদের সীমান্ত পার করা হয়। বেনাপোল সীমান্তপথে অবৈধভাবে তাঁদের পশ্চিমবঙ্গে নিয়ে আসেন দালালেরা।

গতকাল বনগাঁয়ের স্থানীয় লোকজন অপরিচিত ব্যক্তিদের দেখে পুলিশে খবর দেন। পুলিশ এসে ২৬ জনকে গ্রেপ্তার করে। তবে পুলিশ কোনো দালালকে গ্রেপ্তার করতে পারেনি। গ্রেপ্তার হওয়া ব্যক্তিদের জেলহাজতে পাঠানো হয়েছে। 

পুলিশ বলছে, গ্রেপ্তার হওয়া ২৬ জনকে সত্যি মুম্বাইয়ে কাজের জন্য নেওয়া হচ্ছিল, নাকি তাঁদের পাচার করা হচ্ছিল, তা তারা তদন্ত করে দেখছে।


ব্রাজিলের প্রেসিডেন্ট নির্বাচনের প্রথম পর্বে চরম ডানপন্থী নেতা জাইর বোলসোনারো জিতেছেন। ছবি: রয়টার্স
ব্রাজিলের প্রেসিডেন্ট নির্বাচনের প্রথম পর্বে চরম ডানপন্থী নেতা জাইর বোলসোনারো জিতেছেন। ছবি: রয়টার্স
ব্রাজিলের প্রেসিডেন্ট নির্বাচনের প্রথম পর্বে চরম ডানপন্থী নেতা জাইর বোলসোনারো জিতেছেন। তবে প্রেসিডেন্ট নির্বাচনে জিততে প্রয়োজনীয় ৫০ শতাংশ ভোট তিনি পাননি বলে বিবিসির প্রতিবেদনে উল্লেখ করা হয়েছে। তিনি পেয়েছেন মোট প্রদত্ত ভোটের ৪৭ শতাংশ।

নির্বাচনে ৫০ শতাংশ ভোট পেতে ব্যর্থ হওয়ায় ২৮ অক্টোবর দ্বিতীয় দফায় বোলসোনারোকে বামপন্থী ওয়ার্কার্স পার্টি নেতা ফার্নান্দো হাদ্দাদের বিরুদ্ধে লড়তে হবে। এ দফার নির্বাচনে হাদ্দাদ ২৮ শতাংশ ভোট পেয়েছেন।

২৮ অক্টোবর দুই বিপরীত মেরুর দুই প্রার্থীর মধ্যে থেকে একজনকে বেছে নিতে হবে ব্রাজিলবাসীকে।


প্রবল ক্যাথলিক হিসেবে পরিচিত মূলত ইভানজেলিক খ্রিষ্টান সম্প্রদায়ের বিপুল সমর্থন পেয়েছেন। নির্বাচনে জিতলে পারিবারিক মূল্যবোধ সুরক্ষা করবেন, বোলসোনারোর এই প্রতিশ্রুতি ইভানজেলিকদের সমর্থন পেতে তাঁকে সহায়তা করে। নির্বাচনে প্রচারে বারবার তিনি পবিত্র বাইবেল থেকে উদ্ধৃতি তুলে ধরতেন। 
জাতিবিদ্বেষী এবং সমকামিতার বিরুদ্ধে বক্তব্য দিয়ে নির্বাচনী প্রচারে চমক সৃষ্টি করেন বোলসোনারো। এসব মন্তব্য করে অবশ্য প্রবল সমালোচনার মুখেও পড়েন। তাঁর বিদ্বেষপূর্ণ নানা মন্তব্যের বিরুদ্ধে ব্রাজিলজুড়ে বড় বড় বিক্ষোভ সমাবেশের আয়োজন করা হয়। তবে সন্ত্রাসের বিরুদ্ধে কঠোর অবস্থানের কারণে তাঁর প্রতি মানুষের সমর্থন অটুট থাকে। ব্রাজিলের অনেকেরই ধারণা, সন্ত্রাসের কারণে তাঁরা নিজগৃহে বন্দিজীবন যাপন করছেন।

গতকাল রোববারের ভোটের আগে নির্বাচনী প্রচারে বোলসোনারো বলেন, তিনি কঠোর হাতে সন্ত্রাস দমন করবেন। দোষী ব্যক্তিদের কঠিন শাস্তি দেবেন। তিনি বন্দুকের লাইসেন্স দেওয়ার আইন শিথিল করার পক্ষে। অপরাধীদের কাছে থেকে স্বীকারোক্তি আদায়ের ক্ষেত্রে শারীরিক নিপীড়নের পক্ষে তিনি। মৃত্যুদণ্ড বহাল রাখারও পক্ষে অবস্থান তাঁর।

গতকাল প্রথম দফায় নির্বাচনে বিজীয় হওয়ার পর বোলসোনারো বলেছেন, ২৮ তারিখের নির্বাচনে তিনিই বিজয়ী হবেন।


তবে হাদ্দাদও নির্বাচনে বিজয়ী হওয়ার আশা ব্যক্ত করেছেন। তিনি বলেছেন, ‘আমি সহিংসতায় বিশ্বাসী নই।’


এবার মুখ খুললেন নারী সাংবাদিকেরা
সাধারণ মানুষ বা তারকাদের যৌন হেনস্তার খবর জানান সাংবাদিকেরা। নিজেদের যৌন হেনস্তার অভিজ্ঞতা জানাতে এবার তাঁরাই মুখ খুলছেন। ভারতে গত ২৪ ঘণ্টায় বেশ কয়েকজন নারী সাংবাদিক যৌন হেনস্তার অভিযোগ তুলেছেন। অভিযোগের তির বিভিন্ন সংবাদমাধ্যমের হর্তাকর্তাদের বিরুদ্ধে।

আল–জাজিরার খবরে বলা হয়েছে, ভারতের সামাজিক যোগাযোগমাধ্যমগুলোতে #মিটু আন্দোলন নতুন করে শুরু হয়েছে। বিখ্যাত সাংবাদিক, লেখক ও সম্পাদকেরা এবার মুখ খুলতে শুরু করেছেন। তাঁরা বলছেন, কর্মক্ষেত্রে বিভিন্ন সময় প্রতিষ্ঠিত ব্যক্তিদের কাছে যৌন হেনস্তার শিকার হতে হয়েছে তাঁদের।

সম্প্রতি সাংবাদিক সন্ধ্যা মেনন এক টুইটবার্তায় নিজের যৌন হয়রানির অভিজ্ঞতার কথা তুলে ধরেছেন। তিনি দুজন জ্যেষ্ঠ সম্পাদকের বিরুদ্ধে অভিযোগ করেছেন। তাঁরা হলেন কে আর শ্রীনিবাস ও গৌতম অধিকারী। অন্যদিকে গৌতম অধিকারীর বিরুদ্ধে অভিযোগ এনেছেন সোনোরা ঝা নামের আরেক নারী। একসময় তিনি টাইমস অব ইন্ডিয়ায় কর্মরত ছিলেন। বর্তমানে যুক্তরাষ্ট্রের সিয়াটল ইউনিভার্সিটির শিক্ষক। সোনোরার অভিযোগ, ১৯৯৫ সালে গৌতম অধিকারী তাঁকে যৌন হেনস্তা করেন।

ভারতীয় সংবাদমাধ্যম ‘দ্য ওয়্যার’ লিখেছে, গত বৃহস্পতিবার কৌতুক অভিনেতা ও ইউটিউবার উৎসব চক্রবর্তীর বিরুদ্ধে প্রকাশ্যে যৌন হেনস্তার অভিযোগ তোলেন এক নারী। অন্যদিকে সাংবাদিক সন্ধ্যা মেনন টুইটার বার্তায় অভিযোগ করে বলেন, হায়দরাবাদে টাইমস অব ইন্ডিয়ার আবাসিক সম্পাদক কে আর শ্রীনিবাস ২০০৮ সালে তাঁকে যৌন হয়রানি করেছিলেন। ওই সময় তাঁরা দুজনই বেঙ্গালুরু মিরর নামের সংবাদমাধ্যমে কাজ করতেন। সন্ধ্যার অভিযোগ, বাড়িতে নামিয়ে দেওয়ার কথা বলে তাঁর শরীরে অযাচিত স্পর্শ করেছিলেন শ্রীনিবাস। ওই সময় তিনি প্রতিবাদ করেছিলেন। পরে এ নিয়ে অফিসের মানবসম্পদ বিভাগে অভিযোগ করেও ফল হয়নি।

সোনোরা ঝা আল জাজিরাকে বলেছেন, ঘটনার সময় গৌতম অধিকারী টাইমস অব ইন্ডিয়ার একজন কর্তাব্যক্তি ছিলেন। বেঙ্গালুরু অফিস পরিদর্শনের সময় সোনোরাকে তিনি হোটেলকক্ষে যাওয়ার প্রস্তাব দিয়েছিলেন। ওই সময় তাঁকে জোর করে চুমু দেওয়ার চেষ্টা করেছিলেন গৌতম। পরে সেখান থেকে পালিয়ে বাঁচেন সোনোরা। তবে নিজের শিশুর কথা ভেবে আইনি পদক্ষেপের দিকে এগোননি তিনি।

এ ছাড়া হিন্দুস্তান টাইমসের নয়াদিল্লি অফিসের সহযোগী সম্পাদক মনোজ রামচন্দ্রন ও সম্পাদক প্রশান্ত ঝার বিরুদ্ধেও যৌন হেনস্তার অভিযোগ উঠেছে।

‘#মিটু’ আন্দোলনে এরই মধ্যে টালমাটাল বলিউড। অভিনেত্রী তনুশ্রী দত্তের অভিযোগের পর এ আন্দোলনের পালে হাওয়া লাগে। একের পর এক যৌন হয়রানির অভিযোগ উঠছে ভারতের প্রভাবশালী ব্যক্তিদের বিরুদ্ধে। বলিউডের শক্তিমান অভিনেতা নানা পাটেকারের বিরুদ্ধে যৌন হয়রানির অভিযোগ এনেছেন তনুশ্রী। এরই মধ্যে মামলাও করেছেন তিনি। আবার গতকালই ভারতের অন্যতম প্রভাবশালী লেখক চেতন ভগতের বিরুদ্ধে যৌন হয়রানির অভিযোগ তোলেন এক তরুণী।


অর্থনীতিতে নোবেল পুরস্কার পেলেন উইলিয়াম ডি. নরডাস ও পল এম. রোমার
অর্থনীতিতে নোবেল পুরস্কার পেলেন উইলিয়াম ডি. নরডাস ও পল এম. রোমার
অর্থনীতিতে চলতি বছরের নোবেল পুরস্কার পেয়েছেন দুই মার্কিন অর্থনীতিবিদ উইলিয়াম ডি. নরডাস ও পল এম. রোমার। আজ সোমবার স্টকহোমে দ্য রয়্যাল সুইডিশ একাডেমি অব সায়েন্সেস এই পুরস্কার ঘোষণা করে।

নোবেল কমিটির পক্ষ থেকে জানানো হয়, জলবায়ু পরিবর্তনকে দীর্ঘ মেয়াদে ম্যাক্রো ইকোনমিকসের সঙ্গে একীভূত করে বিশ্লেষণের স্বীকৃতি হিসেবে উইলিয়াম ডি. নরডাসকে অর্থনীতিতে নোবেল পুরস্কার দেওয়া হয়েছে। আর পল এম রোমারকে এই পুরস্কার দেওয়া হয়েছে প্রযুক্তিগত উদ্ভাবনকে দীর্ঘ মেয়াদে ম্যাক্রো ইকোনমিকসের সঙ্গে একীভূত করে বিশ্লেষণের স্বীকৃতি হিসেবে।

উইলিয়াম ডি নরডাস যুক্তরাষ্ট্রের ইয়েল ইউনিভার্সিটির অর্থনীতি বিভাগের অধ্যাপক। ১৯৪১ সালে তিনি যুক্তরাষ্ট্রের নিউ মেক্সিকোতে জন্মগ্রহণ করেন। ইয়েল ইউনিভার্সিটিতেই পড়াশোনা করেন তিনি।

পল এম রোমার চলতি বছরের জানুয়ারি পর্যন্ত বিশ্বব্যাংকের প্রধান অর্থনীতিবিদ ও ভাইস প্রেসিডেন্ট হিসেবে দায়িত্ব পালন করেন। ১৯৫৫ সালে তিনি যুক্তরাষ্ট্রের ডেনভারে জন্মগ্রহণ করেন। শিকাগো ইউনিভার্সিটিতে পড়াশোনা করেন তিনি।

১ অক্টোবর থেকে এবারের নোবেল পুরস্কার দেওয়া শুরু হয়। প্রথম দিন চিকিৎসাবিজ্ঞানে মার্কিন বিজ্ঞানী জেমস পি অ্যালিসন ও জাপানি বিজ্ঞানী তাসুকু হোনজো যৌথভাবে নোবেল পুরস্কার লাভ করেন। ২ অক্টোবর পদার্থবিদ্যায় নোবেল বিজয়ী হিসেবে মার্কিন বিজ্ঞানী আর্থার আশকিন, ফরাসি বিজ্ঞানী জেরার্ড মাওরো ও কানাডার বিজ্ঞানী ডোনা স্ট্রিকল্যান্ডের নাম ঘোষণা করা হয়। রসায়ন শাস্ত্রে নোবেল পুরস্কার ঘোষণা করা হয় ৩ অক্টোবর। রসায়নে নোবেল পান মার্কিন বিজ্ঞানী ফ্রান্সেস এইচ আরনল্ড ও জর্জ পি স্মিথ এবং ব্রিটিশ বিজ্ঞানী স্যার গ্রেগরি পি উইন্টার। ৫ অক্টোবর ঘোষিত শান্তিতে নোবেল পান ইরাকের কুর্দি মানবাধিকারকর্মী নাদিয়া মুরাদ ও কঙ্গোর চিকিৎসক ডেনিস মুকওয়েজি। এরপর আজ অর্থনীতিতে নোবেল পুরস্কার ঘোষণা করা হলো। এর মধ্য দিয়ে এবারের নোবেল পুরস্কার ঘোষণা শেষ হলো।

উল্লেখ্য, এ বছর রয়্যাল সুইডিশ একাডেমি সাহিত্য নোবেল পুরস্কার স্থগিত করেছে।

সুইডেনের রাজধানী স্টকহোমে আগামী ১০ ডিসেম্বর পুরস্কারপ্রাপ্ত ব্যক্তিদের হাতে হাতে নোবেল পুরস্কার তুলে দেওয়া হবে।


যেভাবে কাজ করে রাশিয়ার অত্যাধুনিক ক্ষেপণাস্ত্র প্রতিরোধ ব্যবস্থা এস-৪০০। এটি কিনতে চুক্তি হয়েছে ভারত ও রাশিয়ার। ছবি: বিবিসির সৌজন্যে
যেভাবে কাজ করে রাশিয়ার অত্যাধুনিক ক্ষেপণাস্ত্র প্রতিরোধ ব্যবস্থা এস-৪০০। এটি কিনতে চুক্তি হয়েছে ভারত ও রাশিয়ার। ছবি: বিবিসির সৌজন্যে
যুক্তরাষ্ট্রের চোখরাঙানি ছিল। ভারতেরও ছিল উদ্বেগ, উৎকণ্ঠা। কী হয়, কী হয়—দেখার অপেক্ষায় বিশ্ব। শেষমেশ হয়েই গেল। অত্যাধুনিক দূরপাল্লার ক্ষেপণাস্ত্র প্রতিরোধব্যবস্থা ‘এস-৪০০ ট্রায়াম্ফ’ কেনার চুক্তিতে সই করল ভারত ও রাশিয়া। রাশিয়ার প্রেসিডেন্ট ভ্লাদিমির পুতিন এখন যুক্তরাষ্ট্রের প্রেসিডেন্ট ডোনাল্ড ট্রাম্পের চোখের কাঁটা। রাশিয়ার যেকোনো উত্থানেই যুক্তরাষ্ট্রের মর্মপীড়া শুরু হয়। আর সেই রাশিয়ার সঙ্গেই কিনা এমন ভাব জমাল ভারত? মোড়লের চোখরাঙানির তোয়াক্কা না করে একেবারে ক্ষেপণাস্ত্র প্রতিরোধব্যবস্থা কেনা। ভারত কি মাফ পাবে মোড়ল ট্রাম্পের কাছে?

বিশ্ববাজারে রুশ অস্ত্রসম্ভারের জোগান ঠেকাতে ট্রাম্প প্রশাসন ‘কাউন্টারিং আমেরিকাজ অ্যাডভারসারিজ থ্রু স্যাংশন আইন’ বা ‘সিএএটিএসএ’ চালু করে। আইন অনুযায়ী, রুশ অস্ত্র যারাই কিনবে, তারাই মার্কিন নিষেধাজ্ঞার কবলে পড়বে। ভারতের ক্ষেত্রে এই আইন প্রয়োগ না করার (ওয়েভার) আরজি যুক্তরাষ্ট্রকে জানানো হয়েছে। ট্রাম্প প্রশাসন কি এতে সাড়া দেবে?

যেভাবে চুক্তি
গত শুক্রবার ভারত সফররত রুশ প্রেসিডেন্ট ভ্লাদিমির পুতিন ও ভারতের প্রধানমন্ত্রী নরেন্দ্র মোদির উপস্থিতিতে রাজধানী নয়াদিল্লির হায়দরাবাদ হাউসে ‘এস-৪০০ ট্রায়াম্ফ’ কেনার চুক্তি সই হয়। প্রায় ৪০ হাজার কোটি রুপির এই চুক্তি ছাড়াও দুই দেশের মধ্যে ৮টি ক্ষেত্রে অনুচুক্তি বা সমঝোতা স্মারক (এমওইউ) সই হয়েছে। এগুলোর মধ্যে আছে ‘গগনায়ন’ কর্মসূচি। ২০২২ সালে চাঁদে মানুষ পাঠাতে ভারতকে সাহায্যের হাত বাড়িয়ে দেবে রাশিয়া।

ভারত যখন রাশিয়ার কাছ থেকে এস-৪০০ কিনতে আগ্রহ দেখায়, তখনই জোরেশোরে আপত্তি জানিয়েছিলেন ট্রাম্প। হুমকি দিয়েছেন, রাশিয়ার কাছ থেকে বিমানবাহিনীর জন্য এস-৪০০ ক্ষেপণাস্ত্র প্রতিরোধব্যবস্থা কিনলে ভারতকে মার্কিন নিষেধাজ্ঞার আওতায় পড়তে হবে। কিন্তু তা সত্ত্বেও কথাবার্তা চালিয়ে যায় ভারত। চুক্তি সইয়ের পর প্রধানমন্ত্রী মোদি রাশিয়ার সঙ্গে সম্পর্কে শক্তিবৃদ্ধি হয়েছে বলে জানান। পুতিনও এই সম্পর্ককে অতুলনীয় মনে করছেন।
রাশিয়ার মস্কোর রেডস্কয়ারে কুচকাওয়াজে ক্ষেপণাস্ত্র প্রতিরোধ ব্যবস্থা এস-৪০০। ছবি: এএফপি
রাশিয়ার মস্কোর রেডস্কয়ারে কুচকাওয়াজে ক্ষেপণাস্ত্র প্রতিরোধ ব্যবস্থা এস-৪০০। ছবি: এএফপি

মন গলানোর চেষ্টা ভারতের
ট্রাম্পের মন গলানোর চেষ্টা যে ভারত করছে না, তা কিন্তু নয়। টাইমস অব ইন্ডিয়ায় প্রকাশিত প্রতিবেদনে সরকারের উচ্চপর্যায়ের সূত্রগুলো বলছে, নিষেধাজ্ঞার আইন প্রয়োগ (ওয়েভার) না করতে যুক্তরাষ্ট্রের সঙ্গে জোর কূটনৈতিক ও সামরিক চেষ্টা চালাচ্ছে ভারত। ভারত ট্রাম্প প্রশাসনকে আশ্বস্ত করে বলেছে, যুক্তরাষ্ট্রের কাছ থেকে কেনা অস্ত্রগুলোর কার্যকারিতার গোপনীয়তা তারা রক্ষা করবে। ভারত প্রযুক্তিগত ও সংবেদনশীল সামরিক তথ্য তৃতীয় কোনো পক্ষকে দেবে না।

ট্রাম্পের কাছে মাফ পেতে চুক্তি সইয়ের আগে থেকেই চেষ্টা চালিয়েছে ভারত। সরকারি উচ্চপর্যায়ের কয়েকটি সূত্রের বরাত দিয়ে টাইমস অব ইন্ডিয়ার খবরে আরও বলা হয়েছে, গত ২৬ সেপ্টেম্বর নিরাপত্তা ইস্যু নিয়ে মন্ত্রিসভার কমিটির বৈঠকের আগেই যুক্তরাষ্ট্রে বেশ কয়েকটি সফর করেছে ভারতীয় দল। গত ২২ থেকে ২৩ আগস্ট ভারতীয় বিমানবাহিনীর (আইএএফ) উপপ্রধান এয়ার মার্শাল আর নামবিয়ারের (বর্তমানে পূর্বাঞ্চল বিমানবাহিনীর প্রধান) নেতৃত্বে সেনাবাহিনীর শীর্ষ প্রযুক্তি দল যুক্তরাষ্ট্রে যায়। সেপ্টেম্বরের মাঝে জাতীয় নিরাপত্তা উপদেষ্টা অজিত দোভাল ও আরও একটি দল যুক্তরাষ্ট্রে যায়।

এত যাওয়া-আসার উদ্দেশ্য ছিল একটাই। ভারত যুক্তরাষ্ট্রকে বোঝাতে চেয়েছে, দেশের নিরাপত্তা রক্ষার প্রয়োজনেই তারা রাশিয়ার কাছ থেকে এস-৪০০ ক্ষেপণাস্ত্র প্রতিরোধব্যবস্থা কিনছে। তাই ক্ষেপণাস্ত্র প্রতিরোধব্যবস্থা কেনার বিষয়টি নিরাপত্তা রক্ষার প্রেক্ষাপটেই বিবেচনা করার অনুরোধ ভারতের।

যুক্তরাষ্ট্রের ভয় 
এত সোজাভাবে যুক্তরাষ্ট্র বিষয়টি নাও দেখতে পারে। এস-৪০০ বিশ্বের অন্যতম অত্যাধুনিক ক্ষেপণাস্ত্র প্রতিরোধব্যবস্থা। এর মাধ্যমে অন্য উড়োজাহাজ বা রাডারের অবস্থান ও তথ্য রেকর্ড করা যায়। এটি ৪০০ কিলোমিটার দূরত্ব পর্যন্ত আঘাত প্রতিরোধ করতে সক্ষম। এটি যুক্তরাষ্ট্রের তৈরি বোমারু বিমান এফ-৩৫ লাইটিং-২–কে প্রতিরোধ করতে পারবে। এখানেই যুক্তরাষ্ট্রের ভয়।


ভারতের যুক্তি ফেলে দেওয়ার নয় 
প্রতিরক্ষাশক্তি বাড়ানোর যে যুক্তি ভারত দিয়েছে, তা ফেলে দেওয়ার নয়। ভারতের প্রতিবেশী দেশ চীনের কাছেও একই ধরনের ক্ষেপণাস্ত্র প্রতিরোধব্যবস্থা রয়েছে। ১৯৬২ সালে দুই দেশের মধ্যে যুদ্ধ হয়েছে। সীমান্ত নিয়ে নিয়মিত বিরোধ রয়েছে দুই দেশের মধ্যে। পাকিস্তান ও চীন ভারতের শত্রু। তাই প্রতিরক্ষাশক্তি বাড়ানোর জন্যই ভারত এস-৪০০ ক্ষেপণাস্ত্র প্রতিরোধব্যবস্থা কেনাকে জরুরি মনে করছে।

ইনস্টিটিউট ফর ডিফেন্স স্টাডিজের প্রতিরক্ষা বিশেষজ্ঞ রাজীব নয়ন বিবিসিকে বলেন, হিসাব–নিকাশ করে ভারতকে এই ঝুঁকি নিতে হয়েছে। নিজেদের রক্ষা করতেই ভারতকে এই ক্ষেপণাস্ত্র প্রতিরোধব্যবস্থা কিনতে হয়েছে।

ভারত আশা করছে, রাশিয়ার কাছ থেকে ক্ষেপণাস্ত্র প্রতিরোধব্যবস্থা কেনা সত্ত্বেও তারা যুক্তরাষ্ট্রের নিষেধাজ্ঞার আওতায় পড়বে না। তবে ট্রাম্প প্রশাসনের কয়েকজন কর্মকর্তার মন্তব্যে বিষয়টি গোলমেলে হয়ে উঠেছে। এশিয়া ও প্রশান্ত মহাসাগরীয় অঞ্চলের নিরাপত্তাবিষয়ক সহকারী মন্ত্রী র‍্যান্ডাল শ্রিভার বলেন, বিষয়টি প্রেসিডেন্ট ট্রাম্পের ওপরই নির্ভর করছে। প্রতিরক্ষামন্ত্রী জিম ম্যাটিস ও পররাষ্ট্রমন্ত্রী মাইক পম্পেও গত সেপ্টেম্বর মাসে দিল্লি সফরের সময় ভারতের ওপর নিষেধাজ্ঞা আরোপ হবে কি না, সে নিয়ে কোনো ইঙ্গিত দেননি।

ভারতের এই কথা যুক্তরাষ্ট্র একেবারে ফেলে দিতে পারবে না। ভারত এবং দক্ষিণ এশিয়ার ঝুঁকি নিয়ন্ত্রণবিষয়ক সহযোগী পরিচালক প্রত্যুষ রাও বিবিসিকে বলেন, গত পাঁচ বছরে যুক্তরাষ্ট্র ভারতে পাঁচবারেরও বেশি অস্ত্র রপ্তানি করেছে। দিল্লির প্রতিরক্ষার প্রয়োজনেই এসব অস্ত্র রপ্তানির কথা বলেছে যুক্তরাষ্ট্র। নিষেধাজ্ঞা আরোপ করলে ভারতের সঙ্গে যুক্তরাষ্ট্রের বাণিজ্যিক সম্পর্ক ক্ষতিগ্রস্ত হতে পারে। সেটিও ভেবে দেখার বিষয়।

ভারতের এত দৌড়ঝাঁপের ফল কী হবে, তা বলা মুশকিল। দাবার শেষ চালটা ট্রাম্পের হাতেই। গত মাসে রাশিয়ার কাছ থেকে একই ক্ষেপণাস্ত্র প্রতিরোধব্যবস্থা কেনায় মাফ পায়নি চীন। নিষেধাজ্ঞা জারি হয়েছে চীনের ওপর। দেখার বিষয়, ভারতের কপালে কী আছে।

জাম্বিয়ার লুসাকা অ্যাপেক্স মেডিকেল বিশ্ববিদ্যালয়ের কোষাধ্যক্ষের পদে কাজ করতেন তাঙ্গ মাহলাঙ্গা মাজাবা। সেখানে বিভিন্ন মানুষের সঙ্গে কাজ করতে গিয়ে বিভিন্ন সময় চ্যালেঞ্জের মুখোমুখি হতেন তিনি। সেই চ্যালেঞ্জ মোকাবিলার জন্য আবার পড়াশোনা শুরু। অবশেষে সফলতা। ৭৩ বছর বয়সে এসে স্নাতকোত্তর সম্পন্ন করেছেন এই নারী।

মাজাবার জন্য এই চ্যালেঞ্জ মোকাবিলা যে সহজ ছিল না, তা অল্প কয়েকটি তথ্যেই পরিষ্কার হবে। মাজাবার বয়স ৭৩, যেখানে দেশটির গড় আয়ু ৬০ বছর। তাঁর ছয়টি ছেলেমেয়ে আছে, নাতিনাতনির সংখ্যা ১০। এই বয়সে এসে মাজাবা দেশটির ইউনিভার্সিটি অব লুসাকার ব্যবসায় প্রশাসন অনুষদের নেতৃত্ব ও সম্পদ আহরণ বিষয়ে স্নাতকোত্তর সম্পন্ন করেছেন। সম্প্রতি তিনি বিশ্ববিদ্যালয়ের সমাবর্তনেও অংশ নেন।

নতুন করে পড়াশোনা শুরু করার পেছনে আরও কিছু কারণ আছে মাজাবার। তিনি বলেছেন, ‘১৯৬৪ সালে যখন জাম্বিয়া স্বাধীন হয়, আমরা যাঁরা সেই মুহূর্তটি দেখেছি, তাঁরা দেশের অর্থনীতির জন্য কিছুই করতে পারিনি। এ জন্য নিজে থেকে কিছু একটা করার প্রেরণা আমার ভেতরে সব সময়ই ছিল। তাই আমি আবার পড়াশোনা শুরু করি। সম্পদ ও অর্থনীতি যদি জাম্বিয়ার জনগণের হাতে থাকে, তবেই তাদের উন্নতি হবে।’

মাজাবা বলেছেন, ‘আমাকে সব সময় অধ্যাপক ও উচ্চশিক্ষিত মানুষের সঙ্গে কাজ করতে হতো। তখন আমি চিন্তা করলাম, আমি কেন আবার পড়াশোনা শুরু করছি না?’ তাঁর জন্য কাজটা সহজ ছিল না। কারণ, তিনি সারা দিন কাজ করতেন এবং রাতে এসে তাঁকে বিশ্ববিদ্যালয়ের অ্যাসাইনমেন্ট করতে হতো।


রমণ সিং, বসুন্ধরা রাজে ও শিবরাজ সিং চৌহান। ছবি: সংগৃহীত
রমণ সিং, বসুন্ধরা রাজে ও শিবরাজ সিং চৌহান। ছবি: সংগৃহীত
ভারতের পাঁচ রাজ্যের বিধানসভা নির্বাচনের ঢাকে কাঠি পড়েছে। মাঠেও নেমে পড়েছে সব দলের ঢাকিরা। জোর বাজছে ঢাক। এই ঢাকের আওয়াজ কারও জন্য দুঃসংবাদের বার্তা বয়ে আনছে, আবার কারও জন্য আনছে সুসংবাদ।

জরিপ বলছে, এই নির্বাচন কংগ্রেসের জন্য বয়ে আনছে সুসংবাদ। আর বিজেপির জন্য দুঃসংবাদ।

আগামী নভেম্বর মাস থেকে শুরু হচ্ছে ভারতের পাঁচ রাজ্যের বিধানসভা নির্বাচন। রাজ্যগুলো হলো ছত্তিশগড়, মধ্যপ্রদেশ, মিজোরাম, রাজস্থান ও তেলেঙ্গানা। নির্বাচন শুরু হবে ১২ নভেম্বর থেকে। শেষ হবে আগামী ৭ ডিসেম্বর। ফল ঘোষণা ১১ ডিসেম্বর।

রাজ্যগুলোর মধ্যে রাজস্থান, মধ্যপ্রদেশ ও ছত্তিশগড়ে বর্তমানে ক্ষমতায় আছে বিজেপি। তেলেঙ্গানায় তেলেঙ্গানা রাষ্ট্রীয় সমিতি বা টিআরএস। মিজোরামে ক্ষমতায় রয়েছে কংগ্রেস।

সবশেষ এবিপি নিউজ-সি-ভোটারের এক যৌথ সমীক্ষায় আভাস দেওয়া হয়েছে, পাঁচ রাজ্যের বিধানসভা নির্বাচনে তিনটিতে ক্ষমতা হারাতে বসেছে বিজেপি। এসব রাজ্যে জয়ী হওয়ার সম্ভাবনা বেশি কংগ্রেসের।

ছত্তিশগড়ে ২০০৩ সাল থেকে ক্ষমতায় রয়েছে বিজেপি। রাজ্যের মুখ্যমন্ত্রী রমণ সিং। এই রাজ্যে রয়েছে বিধানসভার ৯০টি আসন। সমীক্ষা বলছে, রাজ্যে ৪৭টি আসনে জিততে চলেছে কংগ্রেস। বিজেপি জিততে পারে ৪০টি আসনে। ফলে, এই রাজ্যে ক্ষমতা হারাতে পারে বিজেপি।

রাজস্থানেও বিজেপি ক্ষমতায় রয়েছে। ২০০৩ সাল থেকে এখানকার মুখ্যমন্ত্রী বসুন্ধরা রাজে। সমীক্ষা ইঙ্গিত দিয়েছে, এই রাজ্যেও ক্ষমতা হারাতে বসেছে বিজেপি। ২০০ আসনের বিধানসভায় বিজেপি পেতে পারে ৫৬টি আসন। কংগ্রেসের ঝুলিতে যেতে পারে ১৪২টি।

বিজেপি-শাসিত মধ্যপ্রদেশের মুখ্যমন্ত্রী শিবরাজ সিং চৌহান। ২৩০ আসনের বিধানসভায় তিনি ক্ষমতায় আছেন ২০০৫ সাল থেকে। সমীক্ষা বলছে, এখানে বিজেপি জিততে পারে ১০৮টি আসন। কংগ্রেস জিততে পারে ১২২টি। ফলে, এই রাজ্যেও ক্ষমতা হারাতে পারে বিজেপি। 

তেলেঙ্গানা রাজ্যে ক্ষমতায় আছে তেলেঙ্গানা রাষ্ট্রীয় সমিতি বা টিআরএস। ২০১৪ সালের ২ জুন ভারতের অন্ধ্র প্রদেশ ভেঙে গঠিত হয় নতুন রাজ্য তেলেঙ্গানা। এখানের মুখ্যমন্ত্রী টিআরএসএর নেতা চন্দ্রশেখর রাও। তিনি ক্ষমতায় রয়েছেন ২০১৪ সাল থেকেই। তেলেঙ্গানার বিধানসভায় রয়েছে ১১৯টি আসন। এখানের নির্বাচনে মূল লড়াই হবে কংগ্রেসের সঙ্গে টিআরএসের। টিআরএসের সঙ্গে অবশ্য বিজেপির সখ্য রয়েছে।

উত্তর-পূর্ব ভারতের রাজ্য মিজোরামে এখন ক্ষমতায় কংগ্রেস। এখানের মুখ্যমন্ত্রী লালথানওয়ালা। তিনি ক্ষমতায় রয়েছেন ২০০৮ সাল থেকে। এখানে বিধানসভার ৪০টি আসন। এবারও এখানে কংগ্রেসের সঙ্গে লড়াই হবে বিজেপি ও বিভিন্ন আঞ্চলিক দলের। জয়ের সম্ভাবনা কংগ্রেসেরই বেশি।

ভারতের এই পাঁচ রাজ্যের নির্বাচন নিয়ে এখন গোটা দেশ উত্তাল। আগামী এপ্রিল-মে মাসে ভারতের লোকসভার ৫৪৩ আসনের নির্বাচন। তার আগে এই পাঁচ রাজ্যের নির্বাচন। ফলে, এই নির্বাচনকে লোকসভা নির্বাচনের সেমিফাইনাল বলে মনে করছে রাজনৈতিক মহল। এই নির্বাচনে বিজেপিকে পরাস্ত করে যদি কংগ্রেস জিততে পারে, তবে লোকসভা নির্বাচনে কংগ্রেসের পক্ষে এক ইতিবাচক সাড়া পড়বে। সেই লক্ষ্য নিয়ে এখন সেমিফাইনাল জিততে মাঠে নেমে পড়েছে কংগ্রেস। তবে শক্ত প্রতিপক্ষ বিজেপি হাল ছেড়ে দেওয়ার দল নয়।


ইন্টারপোলের প্রধান আটক আছেন, জানাল চীন
ইন্টারপোলের প্রধান মেং হোংউআইকে আটকে রাখা হয়েছে বলে নিশ্চিত করেছে চীন। বিবিসির প্রতিবেদনে উল্লেখ করা হয়, আইনভঙ্গের কারণে দেশটির দুর্নীতিবিরোধী সংস্থা তাঁর বিরুদ্ধে তদন্ত করছে বলেও বেইজিং জানিয়েছে।

চীনা বংশোদ্ভূত পুলিশ কর্মকর্তা মেং হোংউআই গত ২৫ সেপ্টেম্বরে ফ্রান্স থেকে চীনে যাওয়ার পর নিখোঁজ হন। মেং কোথায় আছেন, তা জানাতে চীনের সঙ্গে যোগাযোগ করা হলেও ইন্টারপোলকে এর আগে কিছু জানায়নি দেশটি।

গত শুক্রবার ফ্রান্সে তাঁর নিখোঁজ সংবাদ প্রচার হওয়ার পর চীন এই প্রথম বিবৃতি দিয়ে মেং হোংউআইয়ের অবস্থান সম্পর্কে জানাল।

চীনের ন্যাশনাল সুপারভাইজরি কমিশন তাদের ওয়েবসাইটে একটি বিবৃতি দিয়ে মেংয়ের বিরুদ্ধে তদন্ত চলার কথা জানিয়েছে।

চীনে এখন চলা দুর্নীতিবিরোধী অভিযানের আওতায় দেশটির অনেক শীর্ষস্থানীয় কর্মকর্তার ক্ষেত্রে গুম হওয়ার ঘটনা ঘটেছে। প্রতিটি ঘটনার ক্ষেত্রে সপ্তাহ বা মাস পেরোনোর পর চীন সরকার তাঁদের আটক করার কথা বিবৃতি দিয়ে জানিয়েছে। এসব ঘটনার মধ্যে মেংয়ের নিখোঁজ হওয়ার ঘটনাটি ছিল সর্বসাম্প্রতিক।

গত জুলাই মাসে চীনে নিখোঁজ হন অভিনেত্রী ফান বিংবিং। পরে এ সপ্তাহের শুরুর দিকে জনসমক্ষে ক্ষমা চেয়ে তিনি আবার জনসমক্ষে আসেন। ৮৮৩ মিলিয়ন ইউয়ান জরিমানাও দিতে হয়েছিল তাঁকে।


মেং হোংউআইকে আটক করার ঘটনা জানার পর তাৎক্ষণিক প্রতিক্রিয়ায় ইন্টারপোল টুইটারে বলেছে, তারা পদত্যাগপত্র পেয়েছে। প্রতিষ্ঠানটির শর্ত অনুসারে দক্ষিণ কোরিয়ার কিম জং ইয়াংকে প্রতিষ্ঠানটির ভারপ্রাপ্ত প্রেসিডেন্ট করেছে।


বিস্ফোরণে ক্ষতিগ্রস্ত কারখানায় চলে উদ্ধার তৎপরতা। ছবি: ভাস্কর মুখার্জি
বিস্ফোরণে ক্ষতিগ্রস্ত কারখানায় চলে উদ্ধার তৎপরতা। ছবি: ভাস্কর মুখার্জি
পশ্চিমবঙ্গের দক্ষিণ ২৪ পরগনা জেলার সোনারপুর থানার গোবিন্দপুরে আজ রোববার দুপুরে একটি বাজি কারখানায় এক ভয়াবহ বিস্ফোরণ ঘটেছে। এই বিস্ফোরণে ২৫ জন আহত হয়েছেন। এর মধ্যে ১২ জনের অবস্থা গুরুতর। তাঁদের বারুইপুর এবং কলকাতার হাসপাতালে ভর্তি করা হয়েছে।

বাঙালি হিন্দু সম্প্রদায়ের সর্বশ্রেষ্ঠ উৎসব দুর্গাপূজা সমাগত। দুর্গাপূজার পরে হবে কালীপূজা ও দীপাবলি উৎসব। আর এই উৎসবকে ঘিরে এখন বিভিন্ন বাজি কারখানায় চলছে বাজি বানানোর কাজ।

আজ দুপুরে পশ্চিমবঙ্গের সোনারপুরের গোবিন্দপুরের একটি বাজি কারখানায় ঘটেছে এই বিস্ফোরণ। বিস্ফোরণের পর বাজি কারখানাটি আগুনে সম্পূর্ণ পুড়ে গেছে। বিস্ফোরণের শব্দ শোনা গেছে বহু দূর থেকে। কারখানার আশপাশের বহু বাড়ির দরজা জানালার কাচ ভেঙে গেছে। উড়েও গেছে দরজা কপাট। বিস্ফোরণস্থলের কাছে রয়েছে একটি পুকুর। বিস্ফোরণের সময় বহু মানুষ এই পুকুরে এসে জীবনরক্ষার জন্য ঝাঁপ দেন বলে এলাকাবাসী জানান। অনেকে এখনো নিখোঁজ রয়েছেন বলেও এলাকাবাসীর দাবি।

বিস্ফোরণের পর ঘটনাস্থলে আসে ফায়ার সার্ভিসের গাড়ি। ছবি: ভাস্কর মুখার্জি
বিস্ফোরণের পর ঘটনাস্থলে আসে ফায়ার সার্ভিসের গাড়ি। ছবি: ভাস্কর মুখার্জি
এই কারখানায় বিস্ফোরণ ঘটার খবর পেয়ে ছুটে আসে পুলিশ। কিন্তু এলাকার লোকজন পুলিশকে ঘিরে এই বেআইনি বাজি কারখানার বিরুদ্ধে বিক্ষোভ দেখায়। এরপর পুলিশ জনতাকে সরিয়ে ঘটনাস্থলে ঢোকে। খবর পেয়ে ফায়ার সার্ভিসের তিনটি গাড়ি দুর্ঘটনাস্থলে এসে আগুন নেভানোর কাজে লেগে যায়। আগুন এখন নিয়ন্ত্রণে এলেও পুড়ে গেছে কারখানার বাজি তৈরির কাঁচামালসহ মজুত বাজি। পুড়ে গেছে কারখানায় কর্মরত কারিগরদের বহু সাইকেলও। মোটকথা, এই বিস্ফোরণের পর পুরোপুরি ধসে যায় কারখানাটি।

সংবাদমাধ্যমের খবরে বলা হয়, এই দুর্ঘটনায় ২৫ জন আহত হয়েছেন। তাঁদের মধ্যে ১২ জনের অবস্থা গুরুতর। পুলিশ ইতিমধ্যে গ্রেপ্তার করেছে বাজি কারখানার মালিককে। বিক্ষুব্ধ গ্রামবাসী একপর্যায়ে এই বিস্ফোরণের পর বাজি কারখানার মালিকের বাড়িতে চড়াও হয়ে ভাঙচুর করে। মালিকের বাবা সাংবাদিকদের বলেছেন, প্রয়োজনীয় লাইসেন্স নিয়ে এই কারখানায় বাজি বানানো হয়।

এর আগে ২০১৬ সালের ২০ সেপ্টেম্বর এভাবে এই কারখানায় বিস্ফোরণ ঘটেছিল। এলাকাবাসী অভিযোগ করেছেন, এই বিস্ফোরণে কয়েকজন মারা গেলেও তাঁদের লাশ সরিয়ে দেওয়া হয়েছে। তাঁরা এই বিস্ফোরণের কারণ নির্ণয়ের জন্য এনআইএর তদন্তের দাবি জানিয়েছেন।

আপনার দেশের এখন নেতৃত্ব দিচ্ছেন কে? এ প্রশ্নের উত্তর চট করে দিয়ে ফেলবেন। কিন্তু আপনাকে যদি জিজ্ঞেস করা হয়, বসনিয়ার নেতৃত্বে কে? প্রশ্নটি নিমেষে মাথায় চক্কর দেওয়ার মতো ধাঁধা হয়ে যেতে পারে। গুগলে খুঁজে এর উত্তর পাবেন বটে, তবে হ্যাপা কম যাবে না।

জাতিগত বিভক্তি, রাজনৈতিক বিভেদ, জটিল প্রশাসনিক কাঠামো ও ক্ষমতাকে ঘিরে পৃথক সরকারব্যবস্থার লড়াই—এমন সব জটিল হিসাব-নিকাশের মধ্য দিয়ে নেতা নির্বাচনের জন্য বসনিয়া ও হার্জেগোভিনায় আজ রোববার ভোট শুরু হচ্ছে। রক্তক্ষয়ী সংঘর্ষের ইতিহাসের দেশটি বসনিয়া নামেই বেশি পরিচিত। বলা হয়ে থাকে, বসনিয়া হচ্ছে বিশ্বের সবচেয়ে জটিল নির্বাচনের দেশ।

বসনিয়া যুদ্ধের পর ইউরোপের দক্ষিণ–পূর্বাঞ্চলের দেশটিতে এটি অষ্টম সাধারণ নির্বাচন। কেন্দ্র, দুই স্বতন্ত্র সরকার, ক্যানটন ও ডিস্ট্রিক্ট অব ব্রিচকোতে এই নির্বাচন হবে। কেন্দ্রীয় প্রেসিডেন্ট (তিনজন), কেন্দ্রীয় পার্লামেন্ট, দুই অংশের অ্যাসেম্বলি, ব্রিচকো ও সার্ব স্বতন্ত্র অংশ রিপাবলিকা স্রেপ্সকার প্রেসিডেন্ট নির্বাচন হবে।

কেন্দ্রীয় নির্বাচন কমিশন–মনোনীত ৫৩টি দল, ৩৬টি জোট ও ৩৪ স্বতন্ত্র প্রার্থী এই নির্বাচনে অংশ নিচ্ছেন। দেশের বেশির ভাগ মানুষই ভোটার। ভোট দেবেন ৩৩ লাখ ৫২ হাজার ৯৩৩ জন ভোটার। তিন সদস্যের কেন্দ্রীয় প্রেসিডেন্সি পর্ষদের জন্য প্রার্থী হয়েছেন ১৫ জন। এর মধ্যে বসনীয় আসনের জন্য ছয়জন, ক্রোয়েট আসনের জন্য পাঁচজন এবং সার্বীয় আসনের জন্য চারজন প্রতিদ্বন্দ্বিতা করছেন। এই নির্বাচনের ব্যয় ধরা হয়েছে ৪২ লাখ ইউরো (৪০ কোটি ৫৫ লাখ টাকার বেশি)।

১৯৯৫ সালে ডেটন শান্তি চুক্তির মধ্য দিয়ে দেশটিতে সাড়ে তিন বছরের যুদ্ধের অবসান ঘটে। যে যুদ্ধে লাখো মানুষের প্রাণহানি ঘটেছে। স্থানচ্যুত হয়েছে কয়েক লাখ মানুষ।

সমালোচকদের দৃষ্টিতে নড়বড়ে চুক্তিটির মাধ্যমে দেশটিকে দুটো আধা স্বতন্ত্র শাসনে বিভক্ত করা হয়েছে, যা একটি দুর্বল কেন্দ্রীয় সরকারের সঙ্গে যুক্ত। এই সরকার বিভক্তিগুলোকে আরও প্রতিষ্ঠিত করেছে এবং বসনিয়াকে একটি অকার্যকর রাষ্ট্রে পরিণত করেছে।
বসনিয়া ও হার্জেগোভিনার এক পাশে ক্রোয়েশিয়া, অন্য পাশে সার্বিয়া। ছবি: বিবিসির সৌজন্যে
বসনিয়া ও হার্জেগোভিনার এক পাশে ক্রোয়েশিয়া, অন্য পাশে সার্বিয়া। ছবি: বিবিসির সৌজন্যে

একাধিক প্রেসিডেন্টের দেশ
বলকান উপদ্বীপে বসনিয়া ও হার্জেগোভিনা ত্রিভুজ আকৃতির। বসনিয়া অঞ্চলটি উত্তরে পাহাড় ও গভীর বনবেষ্টিত। বিশাল এলাকাজুড়ে অমসৃণ ও সমতল কৃষিভূমির হার্জেগোভিনা অঞ্চলটি দক্ষিণে। এর সংকীর্ণ উপকূল। দেশটির আয়তন ৫১ হাজার ১২৯ বর্গকিলোমিটার। লোকসংখ্যা ৩৫ লাখ ২৬৩৬ জন। রাজধানীর সারায়েভো। দেশটির মুদ্রার নাম মার্কা।

অন্য দেশের মতো বসনিয়ায় একজন প্রেসিডেন্ট হিসেবে নির্বাচিত হন না। বসনীয়, সার্ব ও ক্রোয়েট—এই তিন জাতির সমন্বিত প্রেসিডেন্সি পর্ষদ রয়েছে সেখানে। প্রেসিডেন্সি পর্ষদের নেতৃত্বে বা চেয়ারম্যান পদে আট মাস পরপর পর্যায়ক্রমে পরিবর্তন আসে।

প্রেসিডেন্সি পর্ষদে এখন রয়েছেন এসডিএ দলের বাকির ইজেৎবেগোচ (বসনীয়), পিডিপি দলের ম্লাদেন ইভানিচ (সার্ব) ও এইচডিজেড বিহ দলের দ্রাগন চোভিচ (ক্রোয়েট)। ১৭ মার্চ থেকে এ পর্ষদে চেয়ারম্যান হিসেবে রয়েছেন বাকির ইজেৎবেগোচ। এর বাইরে রিপাবলিকা স্রেপ্সকার জন্য পৃথক প্রেসিডেন্ট রয়েছেন। এই অংশের বর্তমান প্রেসিডেন্টের নাম মিলোরাদ দোদিক।

দেশটিতে প্রথম প্রেসিডেন্ট নির্বাচন হয় ১৯৯৬ সালে। সরকারের মেয়াদ চার বছর।

বসনিয়া ও হার্জেগোভিনায় দুটি স্বতন্ত্র পক্ষ রয়েছে। একটি দ্য ফেডারেশন অব বসনিয়া ও হার্জেগোভিনা, যেটিতে মুসলিম বসনিয়াক ও ক্রোয়েটদের আধিপত্য বেশি। অপরটি হচ্ছে সার্বদের পরিচালিত রিপাবলিকা স্রেপ্সকা। দেশটির পার্লামেন্ট দুই কক্ষবিশিষ্ট। দ্য হাউস অব পিপলস এবং দ্য হাউস অব রিপ্রেজেনটেটিভ। হাউস অব পিপলসে ১৫ জন সদস্য রয়েছেন। এর দুই–তৃতীয়াংশ ফেডারেশন অব বসনিয়া ও হার্জেগোভিনার এবং এক-তৃতীয়াংশ স্রেপ্সকার। অর্থাৎ বসনিয়াক (বসনিয়ার মুসলিম), ক্রোয়েট ও সার্বদের পাঁচজন করে সদস্য রয়েছেন এতে। হাউস অব রিপ্রেজেনটেটিভে রয়েছেন ৪২ জন সদস্য। এর দুই-তৃতীয়াংশ ফেডারেশন থেকে এবং এক-তৃতীয়াংশ স্রেপ্সকা থেকে ভোটারদের মাধ্যমে নির্বাচিত হন। এর বাইরে দুই অংশের আলাদা প্রেসিডেন্ট, সরকার, সংসদ, পুলিশ ও পৃথক কর্তৃপক্ষ রয়েছে।

সব মিলিয়ে দেশটিতে চারজন প্রেসিডেন্ট, পাঁচটি পার্লামেন্টারি হাউস এবং ১০টি ক্যানটন অ্যাসেম্বলি (শাসনতান্ত্রিক বিভাগ) রয়েছে। কেন্দ্রীয় সরকারের জন্য ভোটাররা তিন সদস্যের প্রেসিডেন্সি পর্ষদ ও দ্বিকক্ষবিশিষ্ট পার্লামেন্টের সদস্য নির্বাচিত করে। ভয়াবহ যুদ্ধের মধ্য দিয়ে কথিত দুই স্বতন্ত্র পক্ষের এই সরকার গঠন হয়।

সার্বদের পরিচালিত রিপাবলিকা স্রেপ্সকার (আরএস) ভোটাররা তাদের একজন প্রেসিডেন্ট ও দুজন ভাইস প্রেসিডেন্টের পাশাপাশি এমপিদের নির্বাচিত করে। এই অংশের রাজধানীর নাম বানজা লুকা।

আর মুসলিম-ক্রোয়েট ফেডারেশন তাদের দ্বিকক্ষবিশিষ্ট পার্লামেন্টের জন্য দুজন প্রেসিডেন্ট ও দুজন ভাইস প্রেসিডেন্ট নির্বাচন করে। মুসলিম-ক্রোয়েট ফেডারেশনের ১০টি ক্যানটনের জন্যও ভোটাররা ভোট দিয়ে থাকে।
প্রেসিডেন্সি পর্ষদের তিন সদস্য দ্রাগন চোভিচ (ক্রোয়েট), ম্লাদেন ইভানিচ (সার্ব) ও বাকির ইজেৎবেগোচ (বসনিয়াক)। ছবি: বসনিয়া ও হার্জেগোভিনা প্রেসিডেন্সি কার্যালয়
প্রেসিডেন্সি পর্ষদের তিন সদস্য দ্রাগন চোভিচ (ক্রোয়েট), ম্লাদেন ইভানিচ (সার্ব) ও বাকির ইজেৎবেগোচ (বসনিয়াক)। ছবি: বসনিয়া ও হার্জেগোভিনা প্রেসিডেন্সি কার্যালয়
এত জটিল হিসাব–নিকাশের পর যে–কারও মাথায় একটি প্রশ্ন আসতে পারে যে তাহলে বসনিয়ার নেতৃত্ব কে দেন? এর উত্তরও এক কথায় দেওয়া সম্ভব নয়। জাতীয় বা কেন্দ্রীয় সরকার সামরিক বাহিনী, বিচার বিভাগ, রাজস্ববিষয়ক নীতি প্রণয়ন, বৈদেশিক বাণিজ্য ও কূটনীতির বিষয়ে দায়িত্বপ্রাপ্ত। এর চেয়ে দুটি স্বতন্ত্র অংশই তুলনামূলক বেশি কেন্দ্রীভূত। তাদের আলাদা পুলিশ, শিক্ষা, স্বাস্থ্য ও অর্থনৈতিক ব্যবস্থা রয়েছে।

দুই স্বতন্ত্র অংশের বিভেদ দেশটির শাসনকে চ্যালেঞ্জের মুখে ফেলে দেয় বারবার। বসনিয়াক বা মুসলিমরা চায় কেন্দ্র শক্তিশালী হোক। অন্যদিকে, সার্বরা কোনো অবস্থায় স্বতন্ত্র শাসন সমর্পণ করতে রাজি নয়।

আর ক্রোয়েটদের মধ্যে বিভক্তি আরও বেশি। তাঁদের অনেকে আশা করেন, ক্রোয়েটদেরও স্বতন্ত্র শাসন তৈরি হবে।

মেদবহুল আমলাতন্ত্র দেশটিকে আরও অকার্যকর করে তুলছে। দেশটিতে ১৮০ জন মন্ত্রী আছেন। অর্থাৎ ২০ হাজার লোকের জন্য মন্ত্রী একজন। দেশটির আয়তনের সঙ্গে যদি জার্মানির তুলনা করা যায়, তাহলে এ সংখ্যা অনুসারে জার্মানির মন্ত্রী থাকা উচিত চার হাজার। দেশটিতে সরকারি কর্মচারী রয়েছে ২ লাখ ১২ হাজার। কেন্দ্রীয় ব্যাংকের হিসাব অনুসারে, দেশটির রাজস্বের এক-তৃতীয়াংশ চলে যায় সরকারি কর্মকর্তা–কর্মচারীদের বেতন দিতে গিয়ে।

বিশ্লেষকদের মতে, ডেটন শান্তি চুক্তির মাধ্যমে বসনিয়ায় রক্তগঙ্গা বন্ধ হয়েছে ঠিকই, তবে দেশটির একেবারে হাত পা বেঁধে ফেলা হয়েছে। ইউরোপীয় ইউনিয়নের অন্তর্ভুক্ত হওয়ার প্রত্যাশা রয়েছে বসনিয়ার। সে ক্ষেত্রে ইউরোপীয় ইউনিয়নের দাবি, নানা সরকারের দেশটিকে ‘একটি কণ্ঠে কথা বলতে পারার’ উপায় খুঁজে বের করতে হবে। যদিও বিষয়টি প্রায় দুঃসাধ্য।

স্বতন্ত্র সরকার রিপাবলিকা স্রেপ্সকার প্রেসিডেন্ট মিলোরাদ দোদিক বরাবরই বসনিয়ার কেন্দ্রীয় সরকারের ব্যাপারে অনীহা প্রকাশ করে আসছেন। যুদ্ধ–পরবর্তী বসনিয়া তাঁর মতে একটি ‘ব্যর্থ ধারণা’।

১৯৯৫ সাল থেকে জাতিসংঘের নিরাপত্তা কাউন্সিল একজন শীর্ষ প্রতিনিধির মাধ্যমে ডেটন শান্তি চুক্তি বাস্তবায়নের বিষয়টি দেখছে। এখন এই দায়িত্বে রয়েছেন অস্ট্রিয়ার ভ্যালেনটিন ইঞ্জকো। বসনিয়ায় আইন পাস ও রদ করার ক্ষমতা রয়েছে এই প্রতিনিধির। তবে সাম্প্রতিক বছরগুলোয় দেশটিতে প্রতিনিধির মাধ্যমে জাতিসংঘের নজরদারির বিষয়টি সংকুচিত হয়ে পড়েছে। ২০০৭ সালে এই পদ বিলুপ্ত করার কথা ছিল। তবে রাজনৈতিক অস্থিতিশীলতা ও স্থানীয় রাজনৈতিক নেতাদের সংস্কার কর্মকাণ্ডের ব্যর্থতার কারণে পদটির মেয়াদ বাড়ানো হয়েছে।

বিশ্লেষকদের মতে, বসনিয়ার অতীত ইতিহাস থেকে বোঝা যায়, সেখানে শান্তি বজায় রাখা কঠিন ব্যাপার।
২০১৭ সালের ৯ জানুয়ারি দেশটির স্বতন্ত্র সরকার রিপাবলিকা স্রেপ্সকার বিশেষ পুলিশ বাহিনীর প্যারেড। এই অংশের রাজধানীর নাম বানজা লুকা। ছবি: রয়টার্স
২০১৭ সালের ৯ জানুয়ারি দেশটির স্বতন্ত্র সরকার রিপাবলিকা স্রেপ্সকার বিশেষ পুলিশ বাহিনীর প্যারেড। এই অংশের রাজধানীর নাম বানজা লুকা। ছবি: রয়টার্স


বসনিয়া ও হার্জেগোভিনা বারবার রক্তাক্ত হয়েছে
প্রাচীনকালে বসনিয়া ও হার্জেগোভিনাকে বলা হতো ইলিরিকাম। খ্রিষ্টপূর্ব প্রথম ও দ্বিতীয় শতাব্দীতে এই অঞ্চল রোমানরা জয় করে নিজেদের প্রদেশ ডালমেশিয়ায় অন্তর্ভুক্ত করে। চতুর্থ ও পঞ্চম খ্রিষ্টাব্দে বেজেনটাইন সাম্রাজ্য ওই অঞ্চল দাবি করলে জার্মানির গোথেরা রোমান সাম্রাজ্যকে অস্বীকৃতি জানিয়ে ওই অংশ দখল করে। ষষ্ঠ শতাব্দী পর্যন্ত সেটি তাদের দখলে ছিল। পূর্ব ইউরোপের জাতি স্লাবরা সপ্তম শতাব্দীতে ওই অঞ্চলে বসবাস শুরু করে। ১২০০ খ্রিষ্টাব্দের দিকে বসনিয়া হাঙ্গেরির কাছ থেকে স্বাধীনতা পায় এবং এর পরের ২৬০ বছরের মধ্যে এটি স্বাধীন খ্রিষ্টান রাষ্ট্র হিসেবে গড়ে ওঠে।

বলকানে অটোমান সাম্রাজ্যের সম্প্রসারণের ফলে ওই অঞ্চলে ভিন্ন সংস্কৃতি, রাজনীতি ও ধর্মীয় অবকাঠামো গড়ে ওঠে। ১৩৮৯ সালে কসোভোতে আলোচিত সেই যুদ্ধে তুর্কিরা সার্বদের পরাজিত করে। তারা ১৪৬৩ সালে বসনিয়া জয় করে। আনুমানিক সাড়ে চার শ বছর বসনিয়া ও হার্জেগোভিনায় অটোমান সাম্রাজ্যের শাসন ছিল। ওই সময় অনেক খ্রিষ্টান স্লাব মুসলিম ধর্ম গ্রহণ করে। বসনিয়ার মুসলিম সম্প্রদায় ধীরে ধীরে প্রভাবশালী হতে থাকে এবং তুর্কি প্রভুদের পক্ষে তারা দেশ শাসন করতে থাকে। অটোমান সাম্রাজ্যে সংকুচিত হতে থাকলে উনিশ শতকে বলকানের অন্য মুসলিমরা বসনিয়ায় চলে যেতে থাকে। একই সময়ে বসনিয়ায় ইহুদি জনসংখ্যা বাড়তে থাকে। ১৪৯২ সালে স্পেন থেকে বিতাড়িত হয়ে অনেক ইহুদি সারায়েভোতে আশ্রয় নিয়েছিল। ওই শতকে সব ধর্মবিশ্বাসের মানুষকে বরণ করে নেয় বসনিয়া। ধর্মনিরপেক্ষ সমাজব্যবস্থা, ধর্মীয় গোষ্ঠীগুলোর মধ্যে বিয়ে ওই সময় খুব অস্বাভাবিক ছিল না।

১৮৭৬ সালে অটোমান সাম্রাজ্যের বিরুদ্ধে প্রতিবেশী সার্বিয়া ও মন্টেনেগ্রো তাদের মিত্র স্লাবদের নিয়ে রাশিয়ার সহায়তায় যুদ্ধ করে। ১৮৭৮ সালে বার্লিন কংগ্রেসের সিদ্ধান্ত মেনে রুশ-তুর্কি যুদ্ধের (১৮৭৭-১৭৮) অবসান হয়। ওই সিদ্ধান্ত অনুসারে অস্ট্রিয়া ও হাঙ্গেরি ওই স্থান দখলে নেয় এবং বসনিয়া ও হার্জেগোভিনা শাসন শুরু করে। রাশিয়া যেন বলকান শাসন করতে না পারে, সে নিশ্চয়তা দেওয়ার জন্য ইউরোপের সহায়তা দেওয়ার সিদ্ধান্ত হয়। ১৯০৮ সালের ৭ অক্টোবর আনুষ্ঠানিকভাবে ওই প্রদেশ অটোমান সাম্রাজ্যেরই অংশ হিসেবে থেকে গেলেও তা অস্ট্রিয়া-হাঙ্গেরি সাম্রাজ্যের সঙ্গে যুক্ত হয়। এর ফলে বসনিয়া ও হার্জেগোভিনার দাবিদার সার্বিয়ার সঙ্গে তাদের সম্পর্ক তিক্ততায় রূপ নেয়। এই প্রেক্ষাপটে ১৯১৪ সালের ২৮ জুন সারায়েভোতে অস্ট্রিয়ার আর্চ ডিউক ফ্রানজ ফার্দিনান্দকে সার্বিয়ার ছাত্র গ্যাভরিলো প্রিনসিপ হত্যা করে। এই ঘটনা থেকে প্রথম বিশ্বযুদ্ধ শুরু হয়। ১৯১৮ সালের ২৬ অক্টোবর সার্ব, ক্রোয়েট ও স্লোভেনদের নিয়ে সার্বিয়ায় নতুন রাজ্য গঠিত হয়। এতে যুক্ত করা হয় বসনিয়া ও হার্জেগোভিনাকে। ১৯২৯ সালে এই রাজ্যের নামকরণ হয় যুগোস্লাভিয়া।

১৯৪১ সালে জার্মানি যুগোস্লাভিয়ায় হামলা চালালে বসনিয়া ও হার্জেগোভিনা নাৎসি–নিয়ন্ত্রিত ক্রোয়েশিয়ার অংশ হয়ে যায়। জার্মান ও ইতালীয়দের দখলে থাকার সময় বসনিয়া ও হার্জেগোভিনার বাসিন্দারা ক্রোয়েশিয়ার ফ্যাসিবাদী বাহিনী উসতাচির বিরুদ্ধে তুমুল গেরিলা যুদ্ধ শুরু করে। দ্বিতীয় বিশ্বযুদ্ধ শেষে, যুগোস্লাভিয়ার কমিউনিস্ট নেতা মার্শাল টিটো অধীনে একক রাষ্ট্র হিসেবে বসনিয়া ও হার্জেগোভিনা আরও ছয়টি প্রজাতন্ত্রের সঙ্গে একীভূত হয়। জোড়াতালি দেওয়া জাতির মধ্যে জাতিগত শত্রুতা নিয়ন্ত্রণে রাখে তাঁর কর্তৃপক্ষ। টিটো ১৯৮০ সালে মারা যান। কঠিন আবরণ খসে যাওয়ায় এবং ক্রমান্বয়ে বাড়তে থাকা অর্থনৈতিক অসন্তোষের মুখে যুগোস্লাভিয়া ভাঙতে শুরু করে।
১৯১৪ সালের ২৮ জুন অস্ট্রিয়ার আর্চ ডিউক ফ্রানজ ফার্দিনান্দ স্ত্রী সোফিয়াকে নিয়ে সারায়েভো সফরের সময় সার্বিয়ার ছাত্র গ্যাভরিলো প্রিনসিপ তাঁকে হত্যা করেন। ছবি: এএফপি
১৯১৪ সালের ২৮ জুন অস্ট্রিয়ার আর্চ ডিউক ফ্রানজ ফার্দিনান্দ স্ত্রী সোফিয়াকে নিয়ে সারায়েভো সফরের সময় সার্বিয়ার ছাত্র গ্যাভরিলো প্রিনসিপ তাঁকে হত্যা করেন। ছবি: এএফপি

স্বাধীন হলেও নতুন যুদ্ধ শুরু
১৯৯১ সালের ডিসেম্বরে যুগোস্লাভিয়া থেকে স্বাধীন রাষ্ট্র হিসেবে ঘোষণা করা হয় বসনিয়া ও হার্জেগোভিনাকে এবং ইউরোপীয় ইউনিয়নের (ইইউ) স্বীকৃতি চাওয়া হয়। ১৯৯২ সালের মার্চে এক গণভোটে বসনিয়ার ভোটাররা স্বাধীনতা বেছে নেয়। প্রেসিডেন্ট আলিজা ইজেৎবেগোচ এটিকে স্বাধীন রাষ্ট্র হিসেবে ঘোষণা করেন। বসনিয়ার বাসিন্দাদের মধ্যে মুসলিম ৪৪ শতাংশ, সার্ব ৩১ শতাংশ ও ক্রোয়েট ১৭ শতাংশ। এই তিন জাতির প্রতিনিধিত্বমূলক সরকারব্যবস্থা গড়ে ওঠে সেখানে। তবে স্বাধীন হয়েও সেখানে শান্তি ফিরে আসেনি, শুরু হয় জাতিগত যুদ্ধ।

স্বাধীনতার এই ঘোষণা বসনীয়-সার্ব রাজনৈতিক প্রতিনিধিরা প্রত্যাখ্যান করে এবং নিজেদের রাষ্ট্র প্রতিষ্ঠা করে। সার্বীয় সরকারের প্রধান স্লোবদান মিলসোভিচের সহায়তায় বসনীয়-সার্ব বাহিনী এবং যুগোস্লাভ পিপল’স আর্মি রাষ্ট্রটির সার্বীয় অংশ নিজেদের দখলে নিতে রিপাবলিক অব বসনিয়া ও হার্জেগোভিনায় হামলা চালায়। এরপর খুব দ্রুত বসনিয়াজুড়ে যুদ্ধ শুরু হয়। বসনিয়ার বিভিন্ন অংশের (বিশেষ করে পূর্ব বসনিয়ার) জাতিগত জনগোষ্ঠী এই যুদ্ধে অংশ নেয়।

ক্রোয়েশীয় ও সার্বীয় প্রেসিডেন্ট দুজন নিজেদের মধ্যে বসনিয়াকে ভাগ করার পরিকল্পনা করেছিলেন। সার্বীয় যুগোস্লাভ সেনাদের সহায়তায় সার্বীয় সংখ্যালঘুরা নিজেদের অঞ্চলগুলোকে ভাগ করার চেষ্টা করে। বিশেষ করে সারায়েভো দখলদারিত্বে নেমে জাতিগত নিধন শুরু করে। মুসলিমদের গণহত্যা শুরু করে। ক্রোয়েটরাও নিজেদের সম্প্রদায়ের মধ্যে বিভক্তি শুরু করে। ১৯৯২ সালের আগস্টের শেষে বিদ্রোহী বসনীয় সার্বরা বসনিয়ার ৬০ শতাংশ দখল করে নেয়। উত্তর আটলান্টিক নিরাপত্তা জোট (ন্যাটো) এতে হস্তক্ষেপ করার পর যুদ্ধের তীব্রতা কমে আসে। ১৯৯৫ সালের আগস্ট ও সেপ্টেম্বরে বসনিয়ায় সার্বদের লক্ষ্য করে বোমা ফেলে ন্যাটো বাহিনী। সার্ব জাতিসংঘের নিরাপদ এলাকা তুজলা, জেপা ও স্রেব্রেনিৎসায় ঢুকে পড়ে মুসলিম নিধন শুরু করে। বলা হয়, ১৯৯২ থেকে ১৯৯৫ সাল পর্যন্ত চলা এই যুদ্ধে আড়াই লাখ লোকের মৃত্যু হয়।
যুদ্ধাপরাধের দায়ে ২০০৮ সালে সার্ব নেতা রাদোভান কারাদিচ গ্রেপ্তার হন। ২০১৬ সালে তাঁকে ৪০ বছরের কারাদণ্ড দেওয়া হয়। স্রেবেনিৎসা গণহত্যার দায়ে সার্ব সাবেক সেনাপ্রধান রাতকো ম্লাদিচকে ২০১১ সালে গ্রেপ্তার করা হয়। ২০১৭ সালের নভেম্বরে তাঁকে যাবজ্জীবন কারাদণ্ড দেওয়া হয়। ছবি: রয়টার্স
যুদ্ধাপরাধের দায়ে ২০০৮ সালে সার্ব নেতা রাদোভান কারাদিচ গ্রেপ্তার হন। ২০১৬ সালে তাঁকে ৪০ বছরের কারাদণ্ড দেওয়া হয়। স্রেবেনিৎসা গণহত্যার দায়ে সার্ব সাবেক সেনাপ্রধান রাতকো ম্লাদিচকে ২০১১ সালে গ্রেপ্তার করা হয়। ২০১৭ সালের নভেম্বরে তাঁকে যাবজ্জীবন কারাদণ্ড দেওয়া হয়। ছবি: রয়টার্স

যুদ্ধ বন্ধের জন্য আন্তর্জাতিক চাপের মুখে ১৯৯৫ সালের ২১ নভেম্বর যুক্তরাষ্ট্রের ওহাইও অঙ্গরাজ্যের ডেটনে ‘দ্য জেনারেল ফ্রেমওয়ার্ক অ্যাগ্রিমেন্ট ফর পিস ইন বসনিয়া অ্যান্ড হার্জেগোভিনা’ প্রণীত হয়। এটি ‘ডেটন চুক্তি’ বা ‘ডেটন শান্তি চুক্তি’ নামেও পরিচিত। ১৯৯৫ সালে ১৪ ডিসেম্বর প্যারিসে আনুষ্ঠানিকভাবে ওই চুক্তি স্বাক্ষর হয়। ওই চুক্তিতে স্বাক্ষর করেন সার্বিয়ার প্রেসিডেন্ট স্লোবোদান মিলোসেভিচ, ক্রোয়েশিয়ার প্রেসিডেন্ট ফ্রেনজো তুজমান এবং বসনিয়া ও হার্জেগোভিনার প্রেসিডেন্ট আলিজা ইজেৎবেগোচ।

১৯৯৬ সালের সেপ্টেম্বরে বসনিয়া ও হার্জেগোভিনায় নির্বাচন অনুষ্ঠিত হয়। তিন সদস্যের প্রেসিডেন্সি পর্ষদে বসনিয়াক বা বসনীয় মুসলিম ইজেৎবেগোচ চেয়ারম্যান হিসেবে নির্বাচিত হন। তবে সব জাতির প্রতিনিধিত্ব থাকলেও সরকার জাতিগত সমস্যা সমাধান বা সহিংসতা নিয়ন্ত্রণে সাফল্য কমই দেখাতে পেরেছে। সেখানে শান্তি রক্ষায় ন্যাটো বাহিনী অকার্যকর হিসেবে প্রমাণিত হয়েছে।

তবে জটিল প্রশাসনিক কাঠামো আর তীব্র জাতিগত বিভেদের দেশটিতে রাজনৈতিক অচলাবস্থা থাকলেও সেখানের শীর্ষ ব্যক্তিদের বসনিয়া যুদ্ধ ও স্রেব্রেনিৎসা গণহত্যার দায়ে যুদ্ধাপরাধের বিচারের মুখোমুখি হতে হয়েছে।
স্রেবেনিৎসা শহরে সার্ব বাহিনী আট হাজার মুসলিম পুরুষ ও ছেলে শিশু হত্যা করে। ধর্ষণ করা হয় নারীদের। পোতচারিতে স্রেবেনিৎসা গণহত্যার সাক্ষী হয়ে আছে এই সমাধিস্থল। ছবি: এএফপি
স্রেবেনিৎসা শহরে সার্ব বাহিনী আট হাজার মুসলিম পুরুষ ও ছেলেশিশু হত্যা করে। ধর্ষণ করা হয় নারীদের। পোতচারিতে স্রেবেনিৎসা গণহত্যার সাক্ষী হয়ে আছে এই সমাধিস্থল। ছবি: এএফপি

যুদ্ধাপরাধের দায়ে শীর্ষ ব্যক্তিদের বিচার
বসনিয়ার যুদ্ধ চলাকালে সার্ব বাহিনী ছোট শহর স্রেব্রেনিৎসার প্রায় আট হাজার মুসলিম পুরুষ ও ছেলেশিশুকে হত্যা করে। তারা জাতিসংঘ শান্তিরক্ষীদের হেফাজতে ছিল। এর বাইরে বসনিয়া যুদ্ধের জন্য মুসলিম নেতাদেরও অভিযুক্ত হয়ে শাস্তির মুখোমুখি হতে হয়েছে।

১৯৯৪ সালে জাতিসংঘের আন্তর্জাতিক অপরাধ ট্রাইব্যুনাল নেদারল্যান্ডসের হেগে শহরে এই যুদ্ধাপরাধের বিচার শুরু করে। দ্রাজেন এরদেমোভিচ নামের একজন ক্রোয়েট সার্বদের পক্ষে স্রেব্রেনিৎসা গণহত্যায় অংশ নেওয়ার দায়ে পাঁচ বছরের সাজা পান। ওটাই ছিল প্রথম রায়। এরপর ২০০১ সালে বসনিয়ার সার্ব জেনারেল রাদিমলাভ ক্রস্টিচকে স্রেবেনিৎসা গণহত্যার দায়ে দোষী সাব্যস্ত করেন আদালত। ১৯৫১ সালে জাতিসংঘের গণহত্যার বিচারবিষয়ক চুক্তি হওয়ার পর ইউরোপের কোনো দেশের জন্য সেটি ছিল প্রথম বড় ধরনের রায়। রায়ে তাঁকে ৪৬ বছরের কারাদণ্ড দেওয়া হয়। ওই বছর সার্বিয়ার সাবেক প্রেসিডেন্ট স্লোবোদান মিলোসেভিচের বিরুদ্ধে বিচার শুরু হয়। দীর্ঘ সময় ধরে চলা এই বিচারের রায় ঘোষণার আগেই ২০০৬ সালে তাঁর মৃত্যু হয়।

ডেটন চুক্তি অনুসারে বসনিয়ার জন্য আন্তর্জাতিক প্রশাসক প্যাডি অ্যাশডাউনের ক্রমাগত চাপের মুখে স্রেবেনিৎসা গণহত্যার দায় ২০০৪ সালের জুনে সার্ব নেতারা স্বীকার করেন। বসনিয়া যুদ্ধের ক্ষতিপূরণ দাবি করলেও আদালত তা বাতিল করেন। তবে বিচারক রোজালিন হিঙ্গিস গণহত্যা প্রতিরোধ করতে না পারায় সার্ব নেতাদের ভর্ৎসনা করেন।

২০০১ সালে তিনজন মুসলিম জ্যেষ্ঠ জেনারেলও বসনিয়া যুদ্ধে যুদ্ধাপরাধের দায়ে অভিযুক্ত হন। আন্তর্জাতিক চাপের মুখে সার্বের রাজনৈতিক দল এসডিএস যুদ্ধের সময়ের তাদের নেতা রাদোভান কারাদিচসহ সন্দেহভাজন সব যুদ্ধাপরাধীকে বহিষ্কারে ভোট দেয়। ২০০৭ সালে শীর্ষ পলাতক জ্রাভকো তলিমির ও ২০০৮ সালে রাদোভান কারাদিচ গ্রেপ্তার হন। ২০১২ সালে তলিমিরকে যাবজ্জীবন ও ২০১৬ সালে কারাদিচকে ৪০ বছরের কারাদণ্ড দেওয়া হয়। সার্বিয়া কর্তৃপক্ষ যুদ্ধাপরাধের দায়ে সার্ব সাবেক সেনাপ্রধান রাতকো ম্লাদিচকে ২০১১ সালে গ্রেপ্তার করে। তাঁকে বিশ্বের সবচেয়ে বড় যুদ্ধাপরাধীর একজন বলা হয়ে থাকে। স্রেবেনিৎসা গণহত্যার দায়ে তাঁর বিচার শুরু হয়। ২০১৭ সালের নভেম্বরে তাঁকে যাবজ্জীবন কারাদণ্ড দেওয়া হয়।

সূত্র: এনসাইক্লোপিডিয়া, মার্কিন পররাষ্ট্র দপ্তর, বিবিসি, এএফপি, বলকান ইনসাইট
জালিয়াতির মাধ্যমে রাষ্ট্রীয় কোষাগারের অর্থ খরচ করে শতাধিক মানুষের খাবার কেনার অভিযোগে ইসরায়েলের প্রধানমন্ত্রী বেনিয়ামিন নেতানিয়াহুর স্ত্রী বিচারের সম্মুখীন হয়েছেন। আজ রোববার দেশটির এক আদালতে এই অভিযোগে করা মামলার বিচারপ্রক্রিয়া শুরু হয়। প্রধানমন্ত্রী নেতানিয়াহু এরই মধ্যে এমন অভিযোগকে ‘অযৌক্তিক’ বলে আখ্যায়িত করেছেন।

বার্তা সংস্থা এএফপির খবরে বলা হয়েছে, বেনিয়ামিন নেতানিয়াহুর বর্তমান স্ত্রীর নাম সারা নেতানিয়াহু। এর আগে আরও দুবার বিয়ে করেছিলেন বেনিয়ামিন। তাঁর দাবি, তাঁকে অসম্মানিত করতেই এমন পদক্ষেপ নেওয়া হয়েছে। বর্তমানে নেতানিয়াহুর পরিবার বেশ কটি আইনি সমস্যার মোকাবিলা করছে। এ তালিকার সর্বশেষ সংযোজন হলো, সারার বিরুদ্ধে অভিযোগ দায়ের।

গত জুনে সারা নেতানিয়াহুর বিরুদ্ধে জালিয়াতি ও বিশ্বাসভঙ্গের অভিযোগ আনা হয়। আইনজীবীরা বলছেন, সারা রাষ্ট্রীয় কোষাগারের অর্থের অপব্যবহার করেছেন। প্রায় ১ লাখ ডলার খরচ করে বাইরের ক্যাটারিং সার্ভিস থেকে খাবার কেনেন তিনি। ওই সময় কারণ দেখিয়ে তিনি বলেছিলেন, প্রধানমন্ত্রীর বাসভবনে রান্না করার লোক নেই, তাই বাইরে থেকে খাবার কিনতে হচ্ছে। অথচ তখন সেখানে রান্নার বাবুর্চি উপস্থিত ছিলেন।

অভিযোগপত্র অনুযায়ী, জেরুজালেমের বিখ্যাত কিছু খাবারের দোকান থেকে এসব খাবার কেনা হয়েছিল। ২০১০ থেকে ২০১৩ সাল পর্যন্ত এভাবে মিথ্যা কারণ দেখিয়ে সারা খাবার কিনিয়েছেন বলে অভিযোগ উঠেছে।

জেরুজালেম ম্যাজিস্ট্রেট আদালতে রোববার স্থানীয় সময় দুপুরে এই অভিযোগের বিচারকাজ শুরু হয়। এ অভিযোগের জনগুরুত্ব বিবেচনায় নিয়ে তিনজন বিচারকের একটি প্যানেল মামলার বিচারকাজ পরিচালনার দায়িত্ব নিয়েছেন। যদিও এই মামলা গত জুলাই মাসে শুরু হওয়ার কথা ছিল। পরে মামলার বিচারকাজ পেছানো হয়। তবে বিচারকাজ পেছানোর কারণ সম্পর্কে বিস্তারিত কিছু জানানো হয়নি।

ধারণা করা হচ্ছে, কয়েক মাস ধরে এই বিচারকাজ চলতে পারে। বর্তমানে বেনিয়ামিন নেতানিয়াহুর নিজের বিরুদ্ধেই দুর্নীতিসহ একাধিক অভিযোগ তদন্তাধীন। বিশ্লেষকদের আশঙ্কা, এসবের জের ধরে বেনিয়ামিনকে প্রধানমন্ত্রীর পদ ছেড়েও দিতে হতে পারে।

৫৯ বছর বয়সী সারা নেতানিয়াহু অবশ্য রাষ্ট্রীয় কোষাগারের অর্থের অপব্যবহারের অভিযোগ অস্বীকার করেছেন। এর আগে সরকারি বাসভবনের কর্মীদের সঙ্গে বাজে ব্যবহারের অভিযোগ উঠেছিল সারার বিরুদ্ধে। ২০১৬ সালে এক অভিযোগের পরিপ্রেক্ষিতে আদালতের আদেশে এক কর্মীকে ৪৭ হাজার ডলার ক্ষতিপূরণও দিতে হয়েছিল তাঁকে।
বৈশ্বিক তাপমাত্রা বৃদ্ধির ব্যাপারে চূড়ান্ত সতর্কবার্তা দিয়েছেন বিজ্ঞানীরা। তাঁদের মতে, বৈশ্বিক তাপমাত্রা বৃদ্ধি ১ দশমিক ৫ ডিগ্রি সেলসিয়াসের নিচে রাখা না গেলে বিপর্যয় দেখা দেবে। তাপমাত্রা এর নিচে রাখার বিষয়টি অত্যন্ত ব্যয়বহুল হলেও সুযোগ একেবারে বন্ধ হয়ে যায়নি।

দক্ষিণ কোরিয়ার ইনচিয়ন শহরে অনুষ্ঠিত জলবায়ু সম্মেলনে জাতিসংঘের দ্য ইন্টারগভর্নমেন্টাল প্যানেল অব ক্লাইমেট চেঞ্জ (আইপিসিসি) এ ব্যাপারে বিশেষ প্রতিবেদন প্রকাশ করেছে। সম্মেলনে ১৯৫টি দেশের প্রতিনিধিরা অংশ নেন।

বিবিসি অনলাইনের প্রতিবেদনে বলা হয়, তিন বছরের গবেষণা এবং সপ্তাহজুড়ে বিজ্ঞানী ও সরকারি কর্মকর্তাদের মধ্যে তুমুল দর-কষাকষির পর আইপিসিসি এ ব্যাপারে বিশেষ প্রতিবেদন পেশ করেছে।

তাপমাত্রা ১ দশমিক ৫ ডিগ্রি সেলসিয়াসের নিচে রাখার ওপর জোর দিয়ে আইপিসিসির সহসভাপতি অধ্যাপক জিম স্কেয়া বলেছেন, তাপমাত্রা বৃদ্ধি ২ ডিগ্রির চেয়ে ১ দশমিক ৫ ডিগ্রি সেলসিয়াসের মধ্যে রাখতে পারলে ব্যাপক উপকার পাওয়া যাবে। জলবায়ুপরিবর্তনজনিত প্রভাব কমাতে তা গুরুত্বপূর্ণ ভূমিকা রাখবে। শক্তিব্যবস্থা, ভূমি ব্যবস্থাপনা ও যোগাযোগব্যবস্থায় পরিবর্তন ঘটানো যাবে। 

সেপ্টেম্বরে যুক্তরাষ্ট্রের ক্যালিফোর্নিয়ায় ভয়াবহ দাবানল দেখা দেয়। ছবি: এএফপি
সেপ্টেম্বরে যুক্তরাষ্ট্রের ক্যালিফোর্নিয়ায় ভয়াবহ দাবানল দেখা দেয়। ছবি: এএফপি
এর আগে জলবায়ুসংক্রান্ত প্যারিস চুক্তিতে বৈশ্বিক তাপমাত্রা ১ দশমিক ৫ ডিগ্রি থেকে ২ ডিগ্রি সেলসিয়াসের মধ্যে সীমাবদ্ধ রাখার কথা বলা হয়েছিল। তবে এবার গবেষকেরা বলছেন, শূন্য দশমিক ৫ ডিগ্রি সেলসিয়াস বৃদ্ধিও ক্ষতিকর হয়ে দাঁড়াবে। এতে খরা, বন্যা, অতিরিক্ত গরম ও লাখো মানুষের দারিদ্র্যের ঝুঁকি রয়ে যাবে।

সম্মেলনে ওয়ার্কিং গ্রুপের সহসভাপতি ডেব্রা রবার্টস বলেন, বিজ্ঞানীদের পক্ষ থেকে এটাই সবচেয়ে বড় সতর্কবার্তা। এই মুহূর্ত থেকে সবাইকে এ ব্যাপারে উদ্যোগী হতে হবে।


ইন্টারপোলের প্রধান আটক আছেন, জানাল চীন
ইন্টারপোলের প্রধান মেং হোংউআইকে আটকে রাখা হয়েছে বলে নিশ্চিত করেছে চীন। বিবিসির প্রতিবেদনে উল্লেখ করা হয়, আইনভঙ্গের কারণে দেশটির দুর্নীতিবিরোধী সংস্থা তাঁর বিরুদ্ধে তদন্ত করছে বলেও বেইজিং জানিয়েছে।

চীনা বংশোদ্ভূত পুলিশ কর্মকর্তা মেং হোংউআই গত ২৫ সেপ্টেম্বরে ফ্রান্স থেকে চীনে যাওয়ার পর নিখোঁজ হন। মেং কোথায় আছেন, তা জানাতে চীনের সঙ্গে যোগাযোগ করা হলেও ইন্টারপোলকে এর আগে কিছু জানায়নি দেশটি।

গত শুক্রবার ফ্রান্সে তাঁর নিখোঁজ সংবাদ প্রচার হওয়ার পর চীন এই প্রথম বিবৃতি দিয়ে মেং হোংউআইয়ের অবস্থান সম্পর্কে জানাল।

চীনের ন্যাশনাল সুপারভাইজরি কমিশন তাদের ওয়েবসাইটে একটি বিবৃতি দিয়ে মেংয়ের বিরুদ্ধে তদন্ত চলার কথা জানিয়েছে।

চীনে এখন চলা দুর্নীতিবিরোধী অভিযানের আওতায় দেশটির অনেক শীর্ষস্থানীয় কর্মকর্তার ক্ষেত্রে গুম হওয়ার ঘটনা ঘটেছে। প্রতিটি ঘটনার ক্ষেত্রে সপ্তাহ বা মাস পেরোনোর পর চীন সরকার তাঁদের আটক করার কথা বিবৃতি দিয়ে জানিয়েছে। এসব ঘটনার মধ্যে মেংয়ের নিখোঁজ হওয়ার ঘটনাটি ছিল সর্বসাম্প্রতিক।

গত জুলাই মাসে চীনে নিখোঁজ হন অভিনেত্রী ফান বিংবিং। পরে এ সপ্তাহের শুরুর দিকে জনসমক্ষে ক্ষমা চেয়ে তিনি আবার জনসমক্ষে আসেন। ৮৮৩ মিলিয়ন ইউয়ান জরিমানাও দিতে হয়েছিল তাঁকে।


মেং হোংউআইকে আটক করার ঘটনা জানার পর তাৎক্ষণিক প্রতিক্রিয়ায় ইন্টারপোল টুইটারে বলেছে, তারা পদত্যাগপত্র পেয়েছে। প্রতিষ্ঠানটির শর্ত অনুসারে দক্ষিণ কোরিয়ার কিম জং ইয়াংকে প্রতিষ্ঠানটির ভারপ্রাপ্ত প্রেসিডেন্ট করেছে।


এবার মুখ খুললেন নারী সাংবাদিকেরা
সাধারণ মানুষ বা তারকাদের যৌন হেনস্তার খবর জানান সাংবাদিকেরা। নিজেদের যৌন হেনস্তার অভিজ্ঞতা জানাতে এবার তাঁরাই মুখ খুলছেন। ভারতে গত ২৪ ঘণ্টায় বেশ কয়েকজন নারী সাংবাদিক যৌন হেনস্তার অভিযোগ তুলেছেন। অভিযোগের তির বিভিন্ন সংবাদমাধ্যমের হর্তাকর্তাদের বিরুদ্ধে।

আল–জাজিরার খবরে বলা হয়েছে, ভারতের সামাজিক যোগাযোগমাধ্যমগুলোতে #মিটু আন্দোলন নতুন করে শুরু হয়েছে। বিখ্যাত সাংবাদিক, লেখক ও সম্পাদকেরা এবার মুখ খুলতে শুরু করেছেন। তাঁরা বলছেন, কর্মক্ষেত্রে বিভিন্ন সময় প্রতিষ্ঠিত ব্যক্তিদের কাছে যৌন হেনস্তার শিকার হতে হয়েছে তাঁদের।

সম্প্রতি সাংবাদিক সন্ধ্যা মেনন এক টুইটবার্তায় নিজের যৌন হয়রানির অভিজ্ঞতার কথা তুলে ধরেছেন। তিনি দুজন জ্যেষ্ঠ সম্পাদকের বিরুদ্ধে অভিযোগ করেছেন। তাঁরা হলেন কে আর শ্রীনিবাস ও গৌতম অধিকারী। অন্যদিকে গৌতম অধিকারীর বিরুদ্ধে অভিযোগ এনেছেন সোনোরা ঝা নামের আরেক নারী। একসময় তিনি টাইমস অব ইন্ডিয়ায় কর্মরত ছিলেন। বর্তমানে যুক্তরাষ্ট্রের সিয়াটল ইউনিভার্সিটির শিক্ষক। সোনোরার অভিযোগ, ১৯৯৫ সালে গৌতম অধিকারী তাঁকে যৌন হেনস্তা করেন।

ভারতীয় সংবাদমাধ্যম ‘দ্য ওয়্যার’ লিখেছে, গত বৃহস্পতিবার কৌতুক অভিনেতা ও ইউটিউবার উৎসব চক্রবর্তীর বিরুদ্ধে প্রকাশ্যে যৌন হেনস্তার অভিযোগ তোলেন এক নারী। অন্যদিকে সাংবাদিক সন্ধ্যা মেনন টুইটার বার্তায় অভিযোগ করে বলেন, হায়দরাবাদে টাইমস অব ইন্ডিয়ার আবাসিক সম্পাদক কে আর শ্রীনিবাস ২০০৮ সালে তাঁকে যৌন হয়রানি করেছিলেন। ওই সময় তাঁরা দুজনই বেঙ্গালুরু মিরর নামের সংবাদমাধ্যমে কাজ করতেন। সন্ধ্যার অভিযোগ, বাড়িতে নামিয়ে দেওয়ার কথা বলে তাঁর শরীরে অযাচিত স্পর্শ করেছিলেন শ্রীনিবাস। ওই সময় তিনি প্রতিবাদ করেছিলেন। পরে এ নিয়ে অফিসের মানবসম্পদ বিভাগে অভিযোগ করেও ফল হয়নি।

সোনোরা ঝা আল জাজিরাকে বলেছেন, ঘটনার সময় গৌতম অধিকারী টাইমস অব ইন্ডিয়ার একজন কর্তাব্যক্তি ছিলেন। বেঙ্গালুরু অফিস পরিদর্শনের সময় সোনোরাকে তিনি হোটেলকক্ষে যাওয়ার প্রস্তাব দিয়েছিলেন। ওই সময় তাঁকে জোর করে চুমু দেওয়ার চেষ্টা করেছিলেন গৌতম। পরে সেখান থেকে পালিয়ে বাঁচেন সোনোরা। তবে নিজের শিশুর কথা ভেবে আইনি পদক্ষেপের দিকে এগোননি তিনি।

এ ছাড়া হিন্দুস্তান টাইমসের নয়াদিল্লি অফিসের সহযোগী সম্পাদক মনোজ রামচন্দ্রন ও সম্পাদক প্রশান্ত ঝার বিরুদ্ধেও যৌন হেনস্তার অভিযোগ উঠেছে।

‘#মিটু’ আন্দোলনে এরই মধ্যে টালমাটাল বলিউড। অভিনেত্রী তনুশ্রী দত্তের অভিযোগের পর এ আন্দোলনের পালে হাওয়া লাগে। একের পর এক যৌন হয়রানির অভিযোগ উঠছে ভারতের প্রভাবশালী ব্যক্তিদের বিরুদ্ধে। বলিউডের শক্তিমান অভিনেতা নানা পাটেকারের বিরুদ্ধে যৌন হয়রানির অভিযোগ এনেছেন তনুশ্রী। এরই মধ্যে মামলাও করেছেন তিনি। আবার গতকালই ভারতের অন্যতম প্রভাবশালী লেখক চেতন ভগতের বিরুদ্ধে যৌন হয়রানির অভিযোগ তোলেন এক তরুণী।

যৌন হয়রানির আশঙ্কায় প্রতিবাদী হওয়ায় মারধরের শিকার হয়েছে ৩৪ কিশোরী। পরে তাদের স্থানীয় হাসপাতালে ভর্তি করা হয়। শনিবার ভারতের বিহার রাজ্যের সাওপৌল জেলার একটি গ্রামে এ ঘটনা ঘটে।

পুলিশের বরাত দিয়ে রোববার সন্ধ্যায় এনডিটিভি জানিয়েছে, যৌন হয়রানির আশঙ্কার প্রতিবাদ জানালে স্থানীয় জনতার একটি অংশ ক্ষুব্ধ হয়ে ওই কিশোরীদের আবাসিক স্কুলে হামলা করে তাদের মারধর করে। এই হামলার সঙ্গে জড়িত তিনজনকে আটক করা হয়েছে। মারধরের শিকার মেয়েদের বয়স ১২ থেকে ১৬ বছরের মধ্যে।

প্রত্যক্ষদর্শী ও এক শিক্ষার্থীর বরাত দিয়ে খবরে বলা হয়, শনিবার ছেলেদের একটি দল কস্তুরবা আবাসিক স্কুল ঢুকলে ছাত্রীরা যৌন হয়রানির আশঙ্কায় তাদের সেখান থেকে চলে যেতে বলে। কিন্তু ওই ছেলেরা কথা না শুনে উল্টো মেয়েদের সঙ্গে খারাপ ব্যবহার করে। পরে মেয়েরা নিজেদের রক্ষার জন্য ছেলেদের মারধর করে। এই ঘটনার প্রায় দুই ঘণ্টা পর বিকেল পাঁচটার দিকে ওই ছেলেরা তাদের মা-বাবা ও আত্মীয়স্বজন নিয়ে স্কুলে এসে হট্টগোল করে। এ সময় উত্তেজিত জনতার একটি অংশ স্কুল ক্যাম্পাস ঘিরে রেখে ছাত্রী ও তাদের শিক্ষকদের ওপর হামলা করে।

পুলিশের কাছে করা অভিযোগে বলা হয়েছে, স্কুলটির অধ্যক্ষ শান্ত হতে বললেও তারা শিক্ষার্থী ও শিক্ষকদের মারধর করেছে। এই ঘটনায় পরে আহত ছাত্রীদের হাসপাতালে ভর্তি করা হয়।

ওই ঘটনার সঙ্গে জড়িত কাউকে ছাড় দেওয়া হবে না বলে জানিয়েছেন জেলা ম্যাজিস্ট্রেট বৈদ্যনাথ যাদব।

মার্কিন ফার্স্ট লেডি মেলানিয়া ট্রাম্প তাঁর আফ্রিকা সফর গতকাল শনিবার শেষ করেছেন। সফরের শেষ দিকে তিনি তাঁর পরিধেয় পোশাক-আশাকের দিকে মনোযোগ কম দিতে বলেছেন। বার্তা সংস্থা রয়টার্সের প্রতিবেদনে এ তথ্য জানানো হয়। 

মেলানিয়া ট্রাম্প বলেছেন, তারা (যুক্তরাষ্ট্র) আফ্রিকাকে যে গুরুত্ব দেয়, সে বিষয়টি বিশ্বকে বোঝানোই তাঁর এই সফরের বার্তা। 

আফ্রিকার চার দেশ ঘানা, মালাবি, কেনিয়া ও মিসর সফর করেছেন মেলানিয়া। মিসরে যাওয়ার মধ্য দিয়ে তিনি তাঁর আফ্রিকা সফর শেষ করেন।

মার্কিন ফার্স্ট লেডি হিসেবে এটাই মেলানিয়ার প্রথম একক কোনো বড় বিদেশ সফর। তিনি সাংবাদিকদের সঙ্গে সচরাচর কথা বলেন না। তবে এই সফরে মেলানিয়া নানা বিষয়ে সাংবাদিকদের প্রশ্নের উত্তর দিয়েছেন।

মিসরের পিরামিডসংলগ্ন ঐতিহাসিক স্থানে মেলানিয়া সাংবাদিকদের সঙ্গে কথা বলেন। বিভিন্ন বিষয়ের মধ্যে তাঁকে তাঁর পোশাক নিয়েও প্রশ্ন করা হয়।

মেলানিয়া অনেকটা দুঃখের সঙ্গে বলেন, তাঁর কাজের চেয়ে পোশাক বেশি মনোযোগ পাচ্ছে। 

মার্কিন ফার্স্ট লেডি বলেন, ‘আশা করি, আমি যা করি, লোকজন তার দিকে নজর দেবে; যা পরি, তার দিকে নয়।’

সৌদি সাংবাদিক জামাল খাশোগি খুন হয়েছেন বলে তুর্কি পুলিশের সন্দেহের তির সৌদি আরবেরই দিকে। সৌদি যুবরাজ সালমানের কট্টর সমালোচক প্রথিতযশা এই সাংবাদিক গত মঙ্গলবার তুরস্কের ইস্তাম্বুল শহর থেকে নিখোঁজ হন। তিনি ইস্তাম্বুলে সৌদি কনস্যুলেট ভবনের ভেতরে খুন হয়েছেন বলে ধারণা করছে তুরস্ক। এ অভিযোগ অস্বীকার করেছে সৌদি আরব।

এএফপির খবরে জানানো হয়, গতকাল শনিবার তুর্কি সরকারের একজন কর্মকর্তা এএফপিকে জানান, তুর্কি পুলিশ প্রাথমিক তদন্তের পর ইস্তাম্বুলে সৌদি কনস্যুলেট ভবনের ভেতর জামাল খাশোগি খুন হয়েছেন বলে মনে করছে।

তুরস্কের রাষ্ট্রীয় বার্তা সংস্থা আনাদোলুকে পুলিশ জানায়, মঙ্গলবার দুটি ফ্লাইটে করে ১৫ জন সৌদি ইস্তাম্বুলে আসেন। তাঁরা কনস্যুলেট ভবনে ছিলেন। একই সময় সাংবাদিক জামাল খাশোগিও সেখানে ছিলেন। তিনি ওয়াশিংটন পোস্টে কলাম লিখতেন। ব্যক্তিগত কাগজপত্র নেওয়ার জন্য তিনি সেখানে গিয়েছিলেন এবং ওই ভবন থেকে আর ‘ফিরে আসেননি’।

প্রাথমিক তদন্তের আগে তুরস্কের রাজধানী আঙ্কারা গতকাল জানিয়েছিল, সাংবাদিক নিখোঁজের ব্যাপারে তারা আনুষ্ঠানিক তদন্ত শুরু করবে।

ইস্তাম্বুলে সৌদি কনস্যুলেটের এক কর্মকর্তার বরাতে সৌদি প্রেস এজেন্সির খবরে জানানো হয়, জামাল খাশোগি খুনের ব্যাপারে তদন্ত প্রতিবেদন প্রত্যাখ্যান করেছে সৌদি কর্তৃপক্ষ। খবরে বলা হয়, ‘ওই কর্মকর্তা এ ধরনের ভিত্তিহীন অভিযোগের ব্যাপারে কঠোর নিন্দা প্রকাশ করেছেন।’ এতে জানানো হয়, সৌদির তদন্ত কর্মকর্তারা তুরস্কের স্থানীয় কর্তৃপক্ষের সঙ্গে ঘটনাটি তদন্ত করছে।

খুনের অভিযোগের কথা শুনে সাংবাদিকের তুর্কি প্রেমিকা হাটিজে জেংগিস টুইটারে প্রতিক্রিয়া জানিয়ে বলেছেন, তিনি এ খবর বিশ্বাস করেন না।

সাংবাদিক জামাল খাশোগির প্রেমিকা হাটিজে জেংগিস। ছবি: এএফপি
সাংবাদিক জামাল খাশোগির প্রেমিকা হাটিজে জেংগিস। ছবি: এএফপি
জামাল খাশোগি সৌদি যুবরাজ মোহাম্মদ বিন সালমানের কিছু নীতির ব্যাপারে কড়া সমালোচক ছিলেন। এ নিয়ে তিনি মতামতও লিখেছেন। এ ছাড়া তাঁর লেখায় ইয়েমেন যুদ্ধে সৌদি হস্তক্ষেপেরও সমালোচনা করেছেন।

৬০ বছর বয়সী সাবেক এই সরকারি উপদেষ্টা সৌদি আরবে গ্রেপ্তারের আশঙ্কায় যুক্তরাষ্ট্রে নির্বাসিত জীবন কাটাতেন। 

জামাল খাশোগি নিখোঁজের পর যুবরাজ মোহাম্মদ বিন সালমান ব্লুমবার্গকে দেওয়া এক সাক্ষাৎকারে বলেন, ওই সাংবাদিক কনস্যুলেট ভবনে গিয়েছিলেন এবং পরে বেরিয়েও যান। গত শুক্রবার প্রকাশিত ওই খবরে বলা হয়, যুবরাজ বলেছেন, ‘আমরা তুর্কি সরকারকে ভবনের ভেতরে স্বাগত জানাতে প্রস্তুত। তারা সেখানে গিয়ে অনুসন্ধান চালাতে পারে। আমরা তাদের ভেতরে প্রবেশ করতে দেব, অনুসন্ধান চালাতে দেব এবং তারা যা যা করতে চায় করতে দেব...আমাদের লুকানোর কিছু নেই।’ তিনি আরও বলেন, ‘খাশোগি কনস্যুলেট ভবনে গিয়েছিলেন এবং কয়েক মিনিট বা ঘণ্টাখানেক পর বেরিয়ে যান। ঠিক কতক্ষণ ছিলেন, এটা আমি নিশ্চিত নই। পররাষ্ট্র মন্ত্রণালয়ের মাধ্যমে আমরা তদন্ত করে দেখছি, ঠিক সেই সময়ে আসলে কী ঘটেছিল।’

সাংবাদিকের প্রেমিকার তথ্য অনুসারে, খাশোগি তাঁর বিয়েসংক্রান্ত কিছু কাগজপত্র আনার জন্য কনস্যুলেট ভবনে গিয়েছিলেন।

তুর্কি পররাষ্ট্রমন্ত্রী এ ঘটনায় গত বুধবার সৌদি রাষ্ট্রদূতকে ডেকে পাঠান।

সাংবাদিক জামাল খাশোগির সন্ধান চেয়ে ইস্তাম্বুলে বিক্ষোভ। ছবি: এএফপি
সাংবাদিক জামাল খাশোগির সন্ধান চেয়ে ইস্তাম্বুলে বিক্ষোভ। ছবি: এএফপি
যুবরাজ মোহাম্মদ ক্রাউন প্রিন্স হওয়ার পর একের পর এক বিরুদ্ধ মত প্রকাশকারী, বুদ্ধিজীবী ও ইসলামি ধর্মপ্রচারকেরা গ্রেপ্তার হতে থাকেন। এই পরিস্থিতিতে গত বছরের সেপ্টেম্বরে সৌদি আরব ছেড়ে পালিয়ে আসেন জামাল খাশোগি। তিনি বলেছিলেন, জঙ্গি সংগঠন দাবি করে সৌদি আরব মুসলিম ব্রাদারহুডকে কালো তালিকাভুক্ত করেছে। সেই সংগঠনের পক্ষে মত প্রকাশ করায় পান-আরব (যারা আরব জনগণ ও দেশগুলোর জন্য একই রাজনৈতিক মতাদর্শের একক রাষ্ট্র চায়) মতাদর্শের দৈনিক পত্রিকা আল-হায়াতে তাঁর লেখা নিষিদ্ধ করা হয়। ওই পত্রিকা সৌদি যুবরাজ খালেদ বিন সুলতান আল-সৌদের মালিকানাধীন। 

খাশোগি ইয়েমেনে ইরান–সমর্থিত বিদ্রোহীদের বিরুদ্ধে দেশটির সরকারের সঙ্গে সৌদি নেতৃত্বাধীন সামরিক জোটের যুদ্ধ করা নিয়েও সমালোচনা করেছিলেন।

শুক্রবারের সংস্করণে যেখানে জামাল খাশোগির কলাম ছাপা হয়, সে স্থানটি খাশোগির সমর্থনে এবার ফাঁকা রেখেছে ওয়াশিংটন পোস্ট।

এই সপ্তাহে আল-জাজিরায় সাংবাদিক ও বিশ্লেষক বিল ল এক নিবন্ধে খাশোগি সম্পর্কে লিখেছেন, ‘তিনি একজন মেধাবী ও প্রচণ্ড স্বাধীনচেতা সাংবাদিক। যথেষ্ট বাস্তবধর্মী হওয়া সত্ত্বেও তাঁর বোঝা উচিত ছিল লাল দাগের কতটুকু পর্যন্ত তিনি যেতে পারেন।’ তিনি জানান, খাশোগিকে তিনি ১৬ বছর ধরে চেনেন। নিবন্ধে তিনি লিখেছেন, ‘খাশোগির গঠনমূলক সমালোচনা ও বিচক্ষণ মন্তব্যগুলো ক্রাউন প্রিন্সের শোনা উচিত ছিল।’

স্বাধীন সাংবাদিকতার বিশ্ব সূচকে ১৮০টি দেশের মধ্যে সৌদি আরবের অবস্থান ১৬৯। ক্রাউন প্রিন্স হওয়ার পর যুবরাজ মোহাম্মদ অনেক বিষয়ে আধুনিকায়নের ঘোষণা দেন। জুনে নারীদের গাড়ি চালানোর ওপর নিষেধাজ্ঞা তুলে নেওয়া হয়। তবে অতি রক্ষণশীল ওই রাজ্যে এখনো বিরুদ্ধ মত প্রকাশকারীদের কঠোরভাবে দমন করা হয়।

ইস্তাম্বুলে অবস্থিত সৌদি কনস্যুলেট ভবন। ছবি: এএফপি
ইস্তাম্বুলে অবস্থিত সৌদি কনস্যুলেট ভবন। ছবি: এএফপি
এ নিয়ে আরব ও পশ্চিমা গণমাধ্যমে বেশ সোচ্চার ছিলেন খাশোগি। গত ৬ মার্চ গার্ডিয়ানে রবার্ট ল্যাসের সঙ্গে যৌথভাবে এক সম্পাদকীয়তে তিনি লেখেন, ‘অভ্যন্তরীণ সংস্কার কর্মসূচির কারণে ক্রাউন প্রিন্স প্রশংসা পাওয়ার যোগ্য। তবে একই সময়ে এই পরিবর্তনের মধ্যে, দুঃসাহসী ও কর্কশ এই তরুণ সংস্কারক কোনো বিতর্ক করার জন্য উৎসাহ বা অনুমতি দিচ্ছেন না।’

অ্যামনেস্টি ইন্টারন্যাশনাল সৌদি আরবকে তাদের দাবির পক্ষে প্রমাণ দিতে বলেছে যে খাশোগি কনস্যুলেট থেকে বেরিয়ে গিয়েছিলেন। তা না হলে সৌদির করা দাবি ভিত্তিহীন হবে বলে মন্তব্য করেছে সংস্থাটি।

অন্যান্য অধিকার সংগঠন ও অধিকারকর্মীরা নিখোঁজ সাংবাদিকের ভাগ্যে কী ঘটেছে, তা তদন্ত করে খুঁজে বের করার দাবি জানিয়েছেন।

শুক্রবার খাশোগির বন্ধু ও তুর্কি-আরব মিডিয়া অ্যাসোসিয়েশনের প্রধান তুরান কিসলাকজে বলেছেন, ‘আমরা এখনো জানি না খাশোগি বেঁচে আছেন কি নেই, এ ব্যাপারে সৌদি আরবের বক্তব্য একেবারেই সন্তোষজনক নয়।’

বানর গাড়ি চালাচ্ছে—এমন একটি ভিডিও সামাজিক যোগাযোগমাধ্যমে ভাইরাল হয়েছে। এই ভিডিওতে দেখা যাচ্ছে, মনের আনন্দে গাড়ির স্টিয়ারিংয়ে বসে আছে একটি বানর। চালক এক হাতে গিয়ার ধরে আছেন, অন্য হাতে স্টিয়ারিং ধরে বানরটিকে গাড়ি চালাতে সাহায্য করছেন। ঘটনাটি ভারতের কর্ণাটক রাজ্যে। আর যে চালক এমনটি করেছেন, তাঁর নাম প্রকাশ। তিনি কর্ণাটক রাজ্য সড়ক পরিবহন সংস্থার (কেএসআরটিসি) হয়ে কাজ করেন।

খবরে বলা হয়েছে, ১ অক্টোবর দেবনগরী থেকে ভারমাসাগড়াগামী কেএসআরটিসির বাসে এই ঘটনা ঘটে। একজন যাত্রী বানরের বাস চালানোর দৃশ্য ভিডিও করে সামাজিক যোগাযোগমাধ্যমে পোস্ট করলে সাড়া পড়ে যায়।  লোকজন সমালোচনা শুরু করেন। তাঁরা চালকের বিরুদ্ধে দায়িত্বে অবহেলার অভিযোগ আনেন। তবে কেউ কেউ অবশ্য প্রাণীর প্রতি চালকের ভালোবাসা হিসেবে দেখেছেন বিষয়টিকে।

এ বিষয়ে কেএসআরটিসির জ্যেষ্ঠ এক কর্মকর্তা বলেন, ওই চালককে দায়িত্ব থেকে প্রত্যাহার করা হয়েছে। তাঁর বিষয়ে বিস্তারিত তদন্ত করে প্রতিবেদন দাখিলের জন্য বিভাগীয় নিরাপত্তা পরিদর্শককে নির্দেশ দেওয়া হয়েছে। তদন্ত সম্পন্ন না হওয়া পর্যন্ত তাঁকে গাড়ি চালাতে দেওয়া হবে না। তদন্তে প্রমাণ মিললে তাঁকে বরখাস্তও করা হতে পারে।

যুক্তরাষ্ট্রের প্রেসিডেন্ট ডোনাল্ড ট্রাম্প সৌদি আরব নিয়ে যে মন্তব্য করেছিলেন, তা নিয়ে চার দিন পর মুখ খুলল সৌদি আরব। ট্রাম্পের মন্তব্যের বিপরীতে সৌদির যুবরাজ মোহাম্মদ বিন সালমান যুক্তরাষ্ট্রকে বন্ধু হিসেবে সম্বোধন করেছেন। একই সঙ্গে তিনি বলেছেন, ‘বন্ধুরাষ্ট্র ভালো-মন্দ যেকোনো কিছুই বলতে পারে।’

যুক্তরাষ্ট্রভিত্তিক গণমাধ্যম ব্লুমবার্গকে সালমান আরও বলেছেন, ‘তিনি যা-ই বলুন, আমি ট্রাম্পের সঙ্গে কাজ করতে ভালোবাসি।’ যুক্তরাষ্ট্রের বর্তমান প্রশাসনের সঙ্গে কাজ করে মধ্যপ্রাচ্যে সন্ত্রাস ও জঙ্গি দমনে তাঁদের বেশ কিছু অর্জন আছে।

এর আগে যুক্তরাষ্ট্রের মিসিসিপিতে নির্বাচনী প্রচারণার শোভাযাত্রায় গত বুধবার ট্রাম্প বলেছিলেন, যুক্তরাষ্ট্র তাদের সামরিক সহায়তা তুলে নিলে সৌদি প্রশাসন দুই সপ্তাহ টিকবে না। তিনি আরও বলেন, ‘আমরা সৌদিকে রক্ষা করছি। আপনারা কী বলবেন, সৌদি ধনী? আমি সালমানকে ভালোবাসি। কিন্তু আমি সৌদির বাদশাকে বলছি, আমরা আপনাকে সুরক্ষা দিচ্ছি। আমরা ছাড়া আপনি দুই সপ্তাহ টিকবেন না।’

সৌদি সাংবাদিক নিখোঁজ প্রসঙ্গ 
সৌদি আরবের স্বনামধন্য সাংবাদিক জামাল খাসগি নিখোঁজের ঘটনায় তুরস্কে নিজেদের কনস্যুলেটে তল্লাশির অনুমতি দেবে সৌদি আরব। গত শুক্রবার প্রকাশিত ব্লুমবার্গকে দেওয়া সাক্ষাৎকারে সৌদি যুবরাজ মোহাম্মদ বিন সালমান এ কথা বলেন।

গত মঙ্গলবার তুরস্কে অবস্থিত সৌদি আরবের কনস্যুলেটে যান জামাল। এরপর থেকে তাঁর কোনো খোঁজ নেই। এ ঘটনায় তুরস্ক ও সৌদি আরব পরস্পরবিরোধী বক্তব্য দিচ্ছে। এর পরিপ্রেক্ষিতে সৌদির কনস্যুলেটে তল্লাশির প্রসঙ্গটি এসেছে।

সাক্ষাৎকারে সৌদি যুবরাজ বলেন, ‘কনস্যুলেট প্রাঙ্গণ সার্বভৌম এলাকা। তবে আমরা তাঁদের (তুরস্কের তদন্ত কর্মকর্তাদের) সেখানে প্রবেশ করতে দেব। তল্লাশিসহ তাঁরা যা করতে চান, তা করার অনুমোদন দেওয়া হবে। আমাদের লুকানোর কিছু নেই।’ তিনি দাবি করেন, কনস্যুলেটে প্রবেশের অল্প সময় পরই ওই ভবন ছেড়ে চলে যান জামাল খাসগি। এ সময় যুবরাজকে জিজ্ঞেস করা হয়, জামালকে আটক করে সৌদি আরবে বিচারের মুখোমুখি করা হচ্ছে না তো? এর জবাবে যুবরাজ বলেন, ‘আগে তাঁকে খুঁজে বের করাটা জরুরি।’

শেষ হলো সুইস ব্যাংকের গোপনীয়তার যুগ। অর্থ গোপনে গচ্ছিত রাখার জন্য অনেক ধনীরই পছন্দ সুইজারল্যান্ড। গ্রাহকের নাম-পরিচয় গোপন রাখতে কঠোর দেশটির ব্যাংকিং খাত। যে কারণে অবৈধ আয় ও কর ফাঁকি দিয়ে জমানো টাকা রাখা হয় সুইস ব্যাংকে। এর সমাপ্তি ঘোষণা করেছে কর্তৃপক্ষ।
এখন থেকে স্বয়ংক্রিয়ভাবেই বিভিন্ন দেশের কয়েক ডজন কর কর্তৃপক্ষের সঙ্গে গ্রাহকের তথ্য ভাগ করে নেবে সুইস ব্যাংক। কর ফাঁকি দেওয়ার জন্য উচ্চ আয়ের যেসব ইউরোপীয় নাগরিক অফশোর ব্যাংকিংয়ের সহায়তা নিত, তাদের তথ্য আর সে দেশের সরকারের কাছে গোপন রাখবে না সুইজারল্যান্ড।
গত শুক্রবার সুইজারল্যান্ডের ফেডারেল ট্যাক্স অ্যাডমিনিস্ট্রেশন (এফটিএ) জানায়, কর ফাঁকি রোধে আন্তর্জাতিকভাবে নেওয়া উদ্যোগের সঙ্গে সামঞ্জস্যপূর্ণ রাখতে তারা হিসাবধারীর ব্যক্তিদের তথ্য চেয়ে করা আবেদনে সাড়া দিয়েছে। কর প্রতারণা কমাতে গত সেপ্টেম্বরে প্রথম বিশ্বব্যাপী মানদণ্ডের অধীনে গ্রাহকের আর্থিক তথ্য বিনিময় করে তারা। এর আগে কখনোই এফটিএ এ ধরনের আবেদনে সাড়া দেয়নি।
ব্যাংকের গোপনীয়তা এখনো কিছু এলাকায় বিদ্যমান থাকবে। গ্রাহকের দেশীয় হিসাবে কী পরিমাণ অর্থ আছে, তা স্বয়ংক্রিয়ভাবে দেখতে পারবে না সুইস কর্তৃপক্ষ। তবে ইউরোপীয় ধনীদের কর ফাঁকি দেওয়ার জন্য বিদেশের ব্যাংকে সম্পদ গচ্ছিত রাখার দিন শেষ।
প্রাথমিকভাবে অস্ট্রেলিয়া, কানাডা, আইসল্যান্ড, ইজেল অব ম্যান, জাপান, নরওয়ে ও দক্ষিণ কোরিয়া ও ইইউভুক্ত দেশগুলোর নাগরিকদের তথ্য সরবরাহ করেছে সুইজারল্যান্ড। আগুয়ান বছরগুলোয় বিশ্বের ৮০টি দেশ এই তালিকায় যুক্ত হবে। এফটিএ জানিয়েছে, সাইপ্রাস ও রোমানিয়াকে বাদ দেওয়া হয়েছে, কারণ তারা তথ্যের গোপনীয়তা রক্ষা ও তথ্যের নিরাপত্তা নিশ্চিতের শর্ত পূরণ করতে পারেনি।
এখন থেকে স্বয়ংক্রিয়ভাবেই বিভিন্ন দেশের কয়েক ডজন কর কর্তৃপক্ষের সঙ্গে গ্রাহকের তথ্য ভাগ করে নেবে সুইস ব্যাংক। ছবি: রয়টার্স
এখন থেকে স্বয়ংক্রিয়ভাবেই বিভিন্ন দেশের কয়েক ডজন কর কর্তৃপক্ষের সঙ্গে গ্রাহকের তথ্য ভাগ করে নেবে সুইস ব্যাংক। ছবি: রয়টার্স
প্রায় সাত হাজার ব্যাংক, ট্রাস্ট, বিমা ও অন্যান্য আর্থিক প্রতিষ্ঠান তাঁদের লাখো গ্রাহকের হিসাবের তথ্য সংগ্রহ করতে এফটিএতে নিবন্ধন করেছে। তারা তাদের তথ্য সুইস কর সংস্থায় পাঠিয়ে দেয়। তাদের চাওয়া তথ্যের মধ্যে এখন পর্যন্ত ২০ লাখ হিসাবধারীর তথ্য সরবরাহ করেছে সুইজারল্যান্ড। এসব তথ্যের মধ্যে রয়েছে হিসাবধারীর নাম, ঠিকানা, দেশ, করদাতা শনাক্তকরণ নম্বর, হিসাবে থাকা অর্থের পরিমাণসহ বিভিন্ন বিষয়। এসব তথ্য পর্যালোচনা করে ওই দেশগুলোর কর বিভাগ বুঝতে পারবে সংশ্লিষ্ট ব্যক্তি সুইস ব্যাংকে অর্থ রেখে কর ফাঁকি দিচ্ছেন কি না।
যেসব দেশ এ প্রক্রিয়ায় যুক্ত হতে চায়, তাদের তথ্যের গোপনীয়তা ও তথ্য নিরাপত্তা নিশ্চিত করতে প্রয়োজনীয় শর্ত পূরণ করতে হবে। দেশগুলো এসব শর্ত পূরণ করতে পারছে কি না, তা তদারকি করবে অর্গানাইজেশন ফর ইকোনমিক কো-অপারেশন অ্যান্ড ডেভেলপমেন্টের (ওইসিডি) ‘ট্রান্সপারেন্সি অ্যান্ড এক্সচেঞ্জ অব ইনফরমেশন ফর ট্যাক্স পারপাসেস’ ফোরাম।
সুইস নাগরিকদের ক্ষেত্রে অবশ্য গোপনীয়তার সুবিধা থাকছে। সুইজারল্যান্ড কর্তৃপক্ষ তাদের নাগরিকদের ব্যাংক হিসাবের তথ্য চাইলেই দেখতে পারেন না।
২০১৭ সাল পর্যন্ত সুইজারল্যান্ডের ব্যাংকগুলোয় বাংলাদেশিদের জমার পরিমাণ ৪৮ কোটি ১৩ লাখ সুইস ফ্রাঁ, বাংলাদেশি মুদ্রায় যার পরিমাণ ৪ হাজার ৫৩ কোটি টাকা। ২০১৭ সালে সুইস ব্যাংকে বাংলাদেশিদের অর্থের পরিমাণ ছিল ৬৬ কোটি ১৯ লাখ সুইস ফ্রাঁ বা ৫ হাজার ৫৭৪ কোটি টাকা।
কর ফাঁকি দিতে অনেক দেশের ধনী নাগরিকদের জন্য স্বর্গ হয়ে উঠেছিল সুইস ব্যাংক। বিষয়টি নিয়ে গত কয়েক বছরে কঠোর হতে শুরু করে সুইজারল্যান্ড সরকার। সুনির্দিষ্ট গ্রাহকের তথ্য না দিলেও কয়েক বছর ধরে দেশভিত্তিক আমানতের পরিমাণ প্রকাশ করে আসছে সুইজারল্যান্ডের কেন্দ্রীয় ব্যাংক সুইস ন্যাশনাল ব্যাংক (এসএনবি)। এই কঠোর অবস্থানের কারণে ২০১৭ সালে এসে আমানতও কমেছে তাঁদের। অর্থ-সম্পদ গচ্ছিত রাখার বিষয়ে গোপনীয়তা কমতে থাকায় অনেক ধনী এখন অবৈধ টাকা জমা রাখার জন্য ঝুঁকছেন লুক্সেমবার্গ, কেম্যান আইল্যান্ড, ব্রিটিশ ভার্জিন আইল্যান্ড, পানামা, বারমুডা, এমনকি ঘরের কাছের সিঙ্গাপুরের মতো দেশের দিকে।
স্বাধীনতা যুদ্ধ শুধু মুক্তির স্বাদই দেয়নি, অনেককে দিয়েছে লাঞ্ছনা, সন্তান-সম্ভ্রম হারানোর দুঃখ। সব হারিয়ে মুষড়ে পড়ে হারিয়ে যাওয়া যেখানে অনেকের ভাগ্য ছিল, সেখানে নিরন্তর মাথা উঁচিয়ে সংগ্রাম করে যাওয়া এক অদম্য নারীর উপাখ্যান বলা যায় বীরাঙ্গনা রমা চৌধুরীর জীবনকে।
একাত্তরের জননী রমা চৌধুরী তার সারাজীবনের সংগ্রাম শেষ করে পৃথিবীর মায়া ত্যাগ করলেন গত ৩ সেপ্টেম্বর। একজন হার না-মানা সাহসী নারী যিনি একাধারে একজন বীরাঙ্গনা, লেখিকা -- সেই অনন্যা শীর্ষদশ ২০১৩ সম্মাননায় ভূষিত রমা চৌধুরীকে নিয়েই আজকের লেখনী।
পরিচয়
১৯৪১ সালে চট্টগ্রামের বোয়ালখালি উপজেলার পোপাদিয়া গ্রামে জন্ম নেন রমা চৌধুরী। অসম্ভব মেধাবী এই মানুষটি ১৯৬১ সালে ঢাকা বিশ্ববিদ্যালয় থেকে বাংলা ভাষা ও সাহিত্যে স্নাতকত্তোর ডিগ্রি অর্জন করেন। তিনিই ছিলেন দক্ষিণ চট্টগ্রামের প্রথম নারী স্নাতকত্তোর। শুধু এখানেই পড়াশোনায় ক্ষান্ত দেননি রমা চৌধুরী, ১৯৬২ সালে ইংরেজি সাহিত্যে স্নাতকোত্তর করেন ঢাকা বিশ্ববিদ্যালয় থেকেই। ১৯৬২ সালেই শুরু করেন কর্মজীবন, কক্সবাজার বালিকা উচ্চবিদ্যালয়ের প্রধান শিক্ষকের দায়িত্ব নেওয়ার মাধ্যমে। সুদীর্ঘ ১৬ বছর তিনি দেশের বিভিন্ন উচ্চবিদ্যালয়ে প্রধান শিক্ষিকার দায়িত্ব পালন করেন।
সীমাহীন শোকেও হার না-মানা একনারী
শত গুণে গুণান্বিতা অদম্য এই মেধাবী নারীর জীবনটি শুধুই দুঃখ-কষ্ট আর সংগ্রামে ভরা। ১৯৭১-এ স্বাধীনতা সংগ্রাম শুরু হলে তাঁর স্বামী ভারতে চলে যান। এসময় রমা চৌধুরী তাঁর তিন শিশুসন্তানকে আর মাকে নিয়ে পোপাদিয়ায় নিজ বাড়িতেই থাকতেন। ১৯৭১ সালের ১৩ মে পাকিস্তানি দালালদের সহযোগিতায় পাকসেনারা তাঁর বাড়িতে হামলা চালায়। কেড়ে নেওয়া হয় তাঁর সম্ভ্রম। এতেও ক্ষান্ত হয়নি নরপশুরা, পুড়িয়ে দেওয়া হয় তাদের ভিটে। নিজের প্রাণ বাঁচাতে পুকুরের পাশের ঝোপে লুকিয়ে ছিলেন তিনি। এত অমানুষিক নির্যাতনেও তাঁর দুর্দশা শেষ হয় না, বরং এটি ছিল শুরু। পাড়া-প্রতিবেশী আর আত্মীয়দের কাছ থেকে জুটতে থাকে ক্রমাগত লাঞ্ছনা আর অপবাদ। একজন ধর্ষিত নারীর কপালে এই সমাজে যা ব্যবহার জুটে তাই জুটেছিল, কেউ সাহায্যে এগিয়ে আসেনি তাঁর। যুদ্ধের বাঁকি দিনগুলো তিনি তাঁর পরিবার নিয়ে পালিয়ে বেড়াতেন। দরজা জানালাবিহীন পোড়া ভিটেতে শীতের রাতে বস্ত্রবিহীন নির্ঘুম রাত কেটেছে মাটিতে।

এমনই দুর্দশার মাঝে বিজয়ের ঠিক আগের দিন রমা চৌধুরীর বড় ছেলে সাগর নিউমোনিয়ায় আক্রান্ত হয়, সারাদেশ যখন বিজয়ের আনন্দে আত্মহারা, রমা চৌধুরী তখন সন্তানকে বাঁচাতে মরিয়া। ২০ ডিসেম্বর রাতে সাগর মারা গেল। ঠিক এর ১ মাস ২৮ দিন পর দ্বিতীয় সন্তানও নিউমোনিয়া আক্রান্ত হয়েই মারা গেল। সম্ভ্রম, ভিটে আর দুই সন্তান হারিয়ে রমা চৌধুরী তখন পাগলপ্রায়। তখন থেকেই তিনি জুতা পরা বাদ দেন। খালিপায়ে চলাফেরা করতেন। তিনি বলতেন, ছেলেরা ঘুমিয়ে আছে এই মাটিতেই, জুতা পায়ে কিভাবে হাঁটা যায়? সন্তানহারা এক মায়ের বুকচেরা ভালোবাসা তাকে জুতা পরতে দেয়নি, কিছুদিন অনিয়মিতভাবে সবার অনুরোধে জুতা পরেছিলেন, কিন্তু ১৯৯৮ সালে তাঁর দ্বিতীয় বিয়ের ফলে জন্ম নেওয়া ছেলে টুনুও মারা যায়, সড়ক দুর্ঘটনার শিকার হয়ে। এরপর থেকে এই নারী আর জুতা পরেননি।

যুদ্ধপরবর্তী কিছু বছর তিনি আবার শিক্ষকতা করেন, তবে সেখানেও প্রতারণার শিকার হয়ে তাঁকে চাকরি ছাড়তে হয়। গ্রামে গ্রামে ঘুরে টিউশনি করে অনেক বছর চলেছেন, পরে তাও অসুস্থতার কারণে ছেড়ে দিতে হয়। এরপর বেছে নেন লেখ্যবৃত্তি। কারও দয়াদাক্ষিণ্য তিনি গ্রহণ করতেন না। নিজের বই ফেরি করে বিক্রি করতেন তিনি, তাতেই দিন চলত কোনোরকম। চট্টগ্রামের চেরাগি পাহাড় মোড়ের লুসাই ভবনের চার তলার এক কামরায় থাকতেন একা, পুত্রশোক ভুলতে অনেকগুলো বিড়াল পুষতেন। এদের নিয়েই কেটে যেত সময়। জীবনের শেষের দিকে দীর্ঘ সময় নানা জটিল রোগে আক্রান্ত হয়ে ভুগেছেন দিনের পর দিন। ২০১৭ সালের ডিসেম্বর মাসে বাসায় পড়ে গিয়ে কোমর ভেঙে যায় তাঁর। সেই থেকে চট্টগ্রাম মেডিকেল কলেজ হাসপাতালে চিকিৎসাধীন ছিলেন। অবস্থার অবনতি হওয়ায় তাঁকে আইসিইউ তে নেয়া হয়, সর্বশেষ ২০১৮ সালের ৩ সেপ্টেম্বর ভোররাত ৪টা ৪০ মিনিটে তিনি মৃত্যুবরণ করেন। চট্টগ্রাম কেন্দ্রীয় শহীদ মিনারে শ্রদ্ধা নিবেদন শেষে বোয়ালখালির গ্রামের বাড়িতে এই বীরাঙ্গনাকে চিরনিদ্রায় শায়িত করা হয়।
সৃষ্টিশীলতা আর মুক্তচিন্তার আলোকবর্তিকা
রমা চৌধুরী একজন প্রগতিশীল মুক্তিকামী মানুষ ছিলেন। তিনি বলতেন মুক্তির সংগ্রাম এখনও শেষ হয়নি। তাই তিনি তাঁর লেখনীর মাধ্যমে সেই মুক্তির লড়াই চালিয়ে যেতেন। তাঁর রচনা সম্পূর্ণ স্বনির্বাচিত আর স্বতন্ত্র ছিল। নিজের লেখা প্রসঙ্গে তিনি বলেন, "অন্ধ সমাজব্যবস্থা আর অমানবিক কার্যকলাপের বিরুদ্ধে সমাজসচেতনমূলক বাস্তবধর্মী লেখাই মূলত আমি লিখে থাকি। এর মাধ্যমে সমাজের কুসংস্কার, ভ্রান্তধারণা, সাম্প্রদায়িকতা, মানুষে মানুষে ভেদাভেদ অর্থাৎ শ্রেণিবৈষম্য দূর করাই আমার লেখার উদ্দেশ্য।"

প্রবন্ধ, উপন্যাস আর কবিতা মিলিয়ে মোট ১৮টি গ্রন্থ প্রকাশ করেছেন। আত্মজীবনীমূলক গ্রন্থ ‘একাত্তরের জননী’ যেন তাঁর জীবনসংগ্রাম আর চিন্তাচেতনার এক জীবন্ত দলিল। তাঁর উল্লেখযোগ্য কিছু গ্রন্থ হলো
রমা চৌধুরী ছিলেন মুক্তবুদ্ধির মানুষ, তিনি সমাজের কুসংস্কার আর পশ্চাৎপদ ধ্যানধারণার বিপক্ষে ছিলেন। নিজের সন্তানদের শব তিনি পোড়াননি, কেননা তা মানতেন না। তাঁর বদলে মাটিচাপা দেন তাদের। আর এজন্যই খালি পায়ে হেঁটে বেড়াতেন।

আত্মসম্মানবোধের একজ্বলন্ত উদাহরণ ছিলেন। শত দুঃখ কষ্টেও কারও দান নেননি কোনোদিন। মাথা উঁচু করে চলতে চেয়েছেন জীবনের শেষ দিনটি পর্যন্ত। নিজের বই বেঁচে চালাতেন খরচ। নিজের পোড়া ভিটেতে ‘দীপঙ্কর স্মৃতি অনাথালয়’ গড়ে তুলতে চেয়েছিলেন হাজার অভাবের মাঝেও। সমাজসেবার মহানব্রত এই মহীয়সী নারীর মধ্যে বিদ্যমান ছিল সর্বদা।

ত্রিশ লক্ষ শহীদের রক্ত, লাখো বীরাঙ্গনার আত্মদান বা নয় মাসের রক্তক্ষয়ী লড়াই- যাই বর্ণনা করা হোক না কেন, মুক্তিযুদ্ধের বিস্তৃত ইতিহাস আজও অলিখিত। সেই ইতিহাসের সাক্ষী রমা চৌধুরীরা, যারা সারাজীবন সংগ্রাম করে গেছেন। বাঙালির মুক্তির লড়াই রমা চৌধুরীর সব কেড়ে নিয়েছে, তবু তাঁর চোখের স্বপ্ন আর সংগ্রামী চেতনাকে ক্ষয় করতে পারেনি একটুও। রমা চৌধুরী তাঁর লড়াকু চেতনা আর সৃষ্টিশীলতা দিয়ে বেঁচে রইবেন সকলের মাঝে, যুগ থেকে যুগান্তরে।
মুসলমানদের দ্বিতীয় বৃহত্তম উৎসব ইদুল আজহা বা কোরবানির ঈদ। কালের বিবর্তনে মূল বিষয় এক থাকলেও অন্য অনেক কিছুর মতো এই উৎসব উদযাপনের ঢঙেও এসেছে অনেক পরিবর্তন। একালের ঈদ তো আমরা নিজেরাই দেখছি এবং উদযাপন করছি। বরং দেখে আসি পুরনো সেসব দিনের কুরবানি ঈদ কেমন ছিল।

পোশাক-পরিচ্ছদ
নতুন কাপড় ছাড়া এখনকার দিনে কোনো ঈদই কল্পনাই করা যায় না। অথচ বেশ কয় বছর আগেও কোরবানির ঈদে নতুন কাপড় নিয়ে কেউ ভাবতো না। ঈদুল ফিতর বা রোজার ঈদে কেনা কাপড়ই পরা হতো এই ঈদে।

কোরবানির দেওয়া
সেকাল আর একালের কোরবানি ঈদের মধ্যে সবচেয়ে বড় পার্থক্যটা হলো কোরবানি দেওয়ার মতো সামর্থ্যবানের সংখ্যা। আজ থেকে চল্লিশ-পঞ্চাশ বছর আগে তো বটেই এমনকি পনেরো বিশ বছর আগেও কোরবানি দেওয়া লোকের সংখ্যা এত ছিল না। সুতরাং কোরবানি ঈদ ছিল অনেকটা বিত্তশালীদের ঈদ। তা সত্ত্বেও অসচ্ছলরা এই ঈদের আনন্দ থেকে খুব একটা বঞ্চিত হতো না। আরেকটা বিষয় হলো তখনকার দিনে প্রতিযোগিতামূলকভাবে কোরবানি দেওয়ার প্রচলনটা খুব বেশি কোথাও তেমন একটা দেখা যেত না। 

গরু কেনা
গেল শতকের ঢাকায় কোরবানি গরুর বিখ্যাত হাট ছিল রহমতগঞ্জের গনি মিয়ার হাট, গাবতলী, রমনা রেসকোর্স, হোসেনি দালানসংলগ্ন মাঠ। এছাড়া মফস্বলের দিকে অনেক দূরে দূরে নির্দিষ্ট স্থানে গরু-ছাগলের হাট বসতো। বেশিরভাগ পরিবারই যৌথ ছিল বিধায় বাবা-চাচাদের সাথে সব চাচাতো ভাইয়েরা যেতো গরুর হাটে। অবস্থাপন্ন পরিবারে কাজের লোক ছিল যারা কোরবানির গরুকে হাট থেকে বাড়িতে নিয়ে আসার কাজ করতেন।

মাংস কাটা এবং বণ্টন
কোরবানির পর উৎসবমুখর পরিবেশে খোলা জায়গায় চাটাই বিছিয়ে বাড়ির সকল পুরুষ সদস্য বসে পড়তেন মাংস কাটার জন্য। এ সময় বেশ মজার একটা ঘটনা ঘটতো। যে সবার আগে গরুর শরীর থেকে রান আলাদা করতে পারতো সে বেশ উচ্ছ্বাসের সাথে চিৎকার দিয়ে সবাইকে জানিয়ে দিতো। কাটাকুটি শেষে সেখানেই মাংসকে তিনভাগ করে সেগুলো দ্রুত বিলি-বণ্টনের ব্যবস্থা করতেন। যাদের সামাজিক মর্যাদা ছিল অথচ আর্থিক সঙ্গতি ছিল না তাদেরকে কোরবানিদাতারা গোপনে মাংস পাঠিয়ে দিতেন। এখনকার মতো আগেও কোরবানি ঈদে গরুর রান বিনিময়ের সংস্কৃতি ছিল। বিশেষ করে মেয়ের বাড়ি, বোনের বাড়ি, জামাই বাড়ি, নিকট আত্মীয়দের বাড়িতে পাঠানো হতো গরুর রান। তখন এটি ছিল আভিজাত্য প্রকাশের অন্যতম উপায়।

খাওয়া-দাওয়া
ঈদের মতো উৎসবে নানান পদের খাওয়াদাওয়ার আয়োজনের মাধ্যমে বাঙালি মুসলমান নিজেদের রসনাবিলাসের পরিচয় বেশ ভালোভাবেই দেয়। তবে আগেকার দিনে কোরবানি ঈদের দিনের প্রথম খাবার ছিল কোরবানির মাংস। এই মাংস রান্না হওয়ার আগে সকাল থেকে কেউ কিছু খেত না। চালের আটার রুটি ছিল ভুনা মাংসের অন্যতম পরিপূরক। সেই সাথে মোগলদের কাছ থেকে পাওয়া হরেকরকম রেসিপির প্রয়োগ তো থাকতোই। দাওয়াত দিয়ে বন্ধু-বান্ধব আর আত্মীয়-স্বজনদেরকে খাওয়ানোর ক্ষেত্রে গ্রামের দিকে ভাত কিংবা রুটির সাথে মাংস থাকতো। আর ঢাকায় কাচ্চি, তেহারি কিংবা পোলাওয়ের সাথে নানারকম কাবাবের প্রচলনটাই বেশি ছিল।

মাংস সংরক্ষণ
এখনকার মতো তখন রেফ্রিজারেটার না থাকায় কোরবানির ঈদে মাংস সংরক্ষণ করতে হতো বিশেষ কয়েকটি পদ্ধতিতে। তন্মধ্যে অধিক প্রচলিত পদ্ধতি ছিল বড় বড় পাতিলে জ্বাল দিয়ে রাখা। অনেকে আবার শুকিয়েও রাখতেন মাংস। এছাড়া গরুর চর্বির মধ্যে বিশেষ কায়দায় মাংস ডুবিয়ে রেখে ছয়-সাত মাস পর্যন্ত সংরক্ষণ করা যেতো। শুধুই লবণ এবং হলুদ দিয়ে জ্বাল দিয়ে রাখা মাংস খাওয়ার লোভে বাচ্চারা বড় বড় হাঁড়িগুলোর আশপাশে ঘুরঘুর করতো।

বিনোদন
যখন প্রযুক্তি এতটা অগ্রসর হয়নি, সে দিনগুলোতে মানুষের মধ্যকার সামাজিকতার বন্ধন যে বেশ ভালো ছিল তা বলাই বাহুল্য। আর এর প্রমাণ মিলতো উৎসবের দিনগুলোতে সবার আড্ডা, গল্প আর দলবেঁধে ঘুরে বেড়ানোর মধ্য দিয়ে। ঈদুল আজহায় ঈদুল ফিতরের তুলনায় এ ধরনের বিনোদন কিছুটা কম হতো যদিও তবু সারাটা বিকেল ভরে থাকতো নানাধরনের উৎসবের আয়োজন। ঋতুভেদে আয়োজন করা হতো ঘুড়ি ওড়ানো, নৌকাবাইচ কিংবা কুস্তি খেলার। যেসব এলাকায় সিনেমা হল ছিল সেসব এলাকার মানুষজন পরিবার-পরিজন নিয়ে চলে যেতেন সিনেমা দেখতে। এছাড়া বিভিন্ন দর্শনীয় স্থানেও উল্লেখযোগ্য ভিড় লেগে থাকতো।

গোটা মুসলিম বিশ্বের মতো বাংলার মুসলিম সমাজে এখনো ঘটা করে উদযাপিত হয় ঈদুল ফিতর কিংবা ইদুল আজহা। কিন্তু কোথায় যেন সুর কেটে যায় সময়ের টানে। কেমন করে যেন জীবনযাপন আর উৎসব উদযাপনের রীতিতে চলে আসে ভিন্নতা। তখন ভেতরে বসে যেন কেউ গেয়ে ওঠে-
“দিনগুলি মোর সোনার খাঁচায় রইল না
সেই যে আমার নানারঙের দিনগুলি।
বিদ্রোহ আর সাহিত্যের আরাধনা- দুটো ভিন্ন জিনিস। কিন্তু তা একই জীবনে নিয়ে আসা হলো সাধনা। এমনই একজন নিভৃত সাধক হালিমা খাতুন, আমাদের ছেড়ে চলে গেলেন ৩ জুলাই। রাজধানীর ইউনাইটেড হাসপাতালে চিকিৎসাধীন অবস্থায় তিনি শেষনিশ্বাস ত্যাগ করেন।

একাধারে একজন ভাষাসৈনিক, শিক্ষক, সাহিত্যিক আর রাজনীতি সচেতন এই নারী তার পুরোটা জীবন আড়ালেই কাটিয়ে দিয়েছেন। পর্দার ওপারে থাকতে ভালোবাসা এই সংগ্রামী মানুষের জীবনকে শ্রদ্ধা জানিয়েই আজকের এই লেখা।

১৯৩৩ সালের ২৫শে আগস্ট বাগেরহাট জেলার বাদেকাড়াপাড়া গ্রামের মৌলবি আব্দুর রহিম শেখ আর দৌলতুন নেসার ঘর আলো করে জন্ম নেন হালিমা খাতুন। বাদেকাড়াপাড়া প্রাথমিক বিদ্যালয় থেকে প্রাথমিক শিক্ষা শেষ করে মনমোহিনী গার্লস স্কুল আর বাগেরহাট প্রফুল্ল চন্দ্র কলেজের পাঠ শেষ করে প্রাচ্যের অক্সফোর্ড ঢাকা বিশ্ববিদ্যালয়ে ভর্তি হন। সেখান থেকে ইংরেজিতে এম এ পাস করে পরবর্তীসময় রাজশাহী বিশ্ববিদ্যালয় থেকে বাংলায় এম এ করেন।

বর্ণাঢ্য এই শিক্ষাজীবনে সাফল্যের মুকুট পরেন যুক্তরাষ্ট্রের ইউনিভার্সিটি অব নর্দার্ন কলোরাডো থেকে পিএইচডি করে। ক্যারিয়ার শুরু করেন ১৯৫৩ সালে, খুলনা করোনেশন স্কুল এবং আর কে গার্লস কলেজে শিক্ষকতার মধ্য দিয়ে। পরবর্তীকালে ঢাকা বিশ্ববিদ্যালয়ের শিক্ষা ও গবেষণা ইন্সটিটিউটে যোগ দেন আর ১৯৯৭ সালে এখান থেকেই অবসরে যান তিনি।
শিক্ষা আর কর্মজীবনে সফল এই মানুষটি বাঙালির প্রাণের আন্দোলন, ভাষা সংগ্রামের এক অগ্রসৈনিক ছিলেন। ভাষা আন্দোলনে শাসকের রক্তচক্ষুকে উপেক্ষা করে সামনে থেকে যে কয়জন হাতে গোনা মানুষ নেতৃত্ব দিয়েছিলেন, হালিমা খাতুন তাদের অন্যতম। ঢাকা বিশ্ববিদ্যালয়ে ভর্তি হয়েই তিনি ছাত্র রাজনীতির সাথে যুক্ত হন। ৫২’র ভাষা আন্দোলনের অন্যতম সংগঠক ছিলেন তিনি। ১৯৫২ সালের ২১শে ফেব্রুয়ারীতে ঢাকা মেডিকেল কলেজের আমতলার সমাবেশে মুসলিম গার্লস স্কুল এবং বাংলা বাজার গার্লস স্কুলের মেয়েদের নিয়ে তিনি উপস্থিত হন। ৪৪ ধারা ভেঙে মেয়েদের যে মিছিল বের হয়েছিল তাতে হালিমা খাতুন জুলেখা, রওশন আরা বাচ্চু, নূরী আর সেতারার সাথে প্রথম সারিতে ছিলেন। মিছিলে গুলি চালানোর ছবি হালিমা খাতুনরাই পত্রিকা অফিসে সরবরাহ করেছিলেন। অর্থ সংগ্রহ আর কর্মী সংগঠন দুই ভূমিকাই পালন করে ভাষা আন্দোলনের সাফল্য এনে দিতে কঠিন পরিশ্রম করেন এই মহীয়সী নারী।

বিদ্রোহে আর সংগ্রামে অনন্য এই নারী সাহিত্যাঙ্গনেও নিজের কৃতিত্বের স্বাক্ষর রেখেছেন। রচনা করেছেন অসংখ্য শিশুতোষ রচনা। প্রজ্ঞা প্রকাশনী থেকে প্রকাশিত তার শিশুতোষ বইগুলো তিনি সারাদেশের শিশুদের মাঝে বিলিয়েছেন জীবনের পুরোটা সময়।

হালিমা খাতুনের একমাত্র সন্তান জনপ্রিয় আবৃত্তিশিল্পী প্রজ্ঞা লাবণী তার মায়ের রচনাগুলো শিশুদের পাঠ্যক্রমে সংযুক্ত করার জন্য সরকারের কাছে আবেদন জানিয়েছেন।

ভাষা আন্দোলনে সাহসী ভূমিকা রাখায় শিল্পকলা একাডেমী তাকে ‘ভাষাসৈনিক’ সম্মাননা দেয়। তবে তার অবদানের জন্য একুশে পদক আর স্বাধীনতা পদক না পাওয়াটা অনেকেরই আক্ষেপের কারণ। হালিমা খাতুনের প্রয়াণে আমতলায় অনুষ্ঠিত শ্রদ্ধাজ্ঞাপন সভায় বক্তারা এই নিভৃতচারী মানুষটির জীবনভর কাজের সঠিক মূল্যায়নের দাবী জানান অকুন্ঠচিত্তে।

ন্যায়ের পক্ষে সাহসী লড়াই করা, সমাজের প্রতি দায়িত্ব পালন আর সর্বক্ষেত্রে সফল হয়েও সর্বদা পাদপ্রদীপের আলো থেকে দূরে ছিলেন এই নারী। নিভৃতে থেকে মানুষের জন্য কাজ করে গেছেন এই মানুষটি। বিদ্রোহের বার্তা আর মননের উত্তরণে লেখনীর জন্য মানুষ হালিমা খাতুনকে স্মরণ রাখবে চিরকাল, যুগ থেকে যুগান্তরে।
সময়ের সাথে তাল মিলিয়ে তথ্যপ্রযুক্তিতে পুরুষের সাথে কাঁধে কাঁধ মিলিয়ে কাজ করছে দেশের নারীসমাজ। তবে তথ্যপ্রযুক্তির মতো চ্যালেঞ্জিং ক্ষেত্রে সুযোগ-সুবিধার অভাবে অতীতে নারীর অংশগ্রহণ তেমন ছিল না বললেই চলে। অন্যান্য অনেক কিছুর মতোই এই ধারা ভেঙে বেরিয়ে আসতে পেরেছে এদেশের নারীরা। আর তার নেপথ্যে গুরুত্বপূর্ণ ভূমিকা রেখেছেন তথ্যপ্রযুক্তিতে দেশের প্রথম নারীকর্মী শাহেদা মুস্তাফিজ। দেশের প্রথম নারী প্রোগ্রামারের সেই প্রথা ভাঙার গল্পটা এবার জেনে নিই চলুন।
আইসিটি কিংবা কম্পিউটার সাইন্সের সাথে যারা পরিচিত তাদের কাছে প্রোগ্রামিং শব্দটা বেশ পরিচিত বলা চলে। কম্পিউটার কিংবা এ জাতীয় মেশিনকে নির্দিষ্ট কিছু ভাষা বা সংকেতের মাধ্যমে নির্দেশ প্রদান করার প্রক্রিয়া হচ্ছে প্রোগ্রামিং যাকে সহজ ভাষায় আমরা অনেক সময় কোডিং বলে থাকি। কম্পিউটার সায়েন্সের জটিল এই শাখায় বাংলাদেশের নারীর অগ্রযাত্রার সূচনা হয়েছে শাহেদা মুস্তাফিজের হাত ধরে। অর্থনীতিতে পড়াশোনার পাট চুকিয়ে যুক্তরাষ্ট্রের এনসিআর করপোরেশনে সফটওয়্যার আর্কিটেকচার নিয়ে এক বছরের প্রশিক্ষণ নেন শাহেদা। এরপর ১৯৭৬ সালে সে প্রতিষ্ঠানের বাংলাদেশ শাখায় সিস্টেমস ম্যানেজার হিসেবে তাঁর কর্মজীবন শুরু হয়। পরবর্তীতে এনসিআরের মালিকানা পরিবর্তন হয়ে লিডস করপোরেশন হাতে এলে সেখানে যোগ দেন শাহেদা। চার দশক ধরে সংশ্লিষ্ট ক্ষেত্রে অবদান রেখে চলা এই নারী দেশে ব্যাংকে অটোমেশন বা ব্যাংকিং সফটওয়্যার তৈরিতে অগ্রণী ভূমিকা রেখেছেন। দেশের অর্থনীতিতে অত্যন্ত গুরুত্বপূর্ণ এই ব্যাংকিং সেক্টরের আধুনিকায়নের পেছনে অসামান্য অবদান রেখেছেন এমন ব্যক্তিদের নিয়ে করা শর্টলিস্টে তাঁর নাম তাই না-থাকলেই নয়। এনসিআর ও লিডস মিলিয়ে ২২ বছর কাজ করে ১৯৯৮ সালে প্রবিতি সিস্টেমস লিমিটেডের ব্যবস্থাপনা পরিচালক হিসেবে নতুন দায়িত্ব হাতে নেন এই তথ্যপ্রযুক্তিকর্মী। বর্তমানে বাংলাদেশ থেকে সফটওয়্যার রপ্তানিতে গুরুত্বপূর্ণ কাজ করছে এই প্রতিষ্ঠান। এর পাশাপাশি শাহেদা মুস্তাফিজ যুক্তরাষ্ট্র এবং কানাডাভিত্তিক দুটি কোম্পানিতে গুরুত্বপূর্ণ পদে কাজ করছেন। এসব ছাড়াও নারী ও শিশুদের জন্য কম্পিউটার প্রশিক্ষণ কেন্দ্র পরিচালনা এবং সন্তানের সফটওয়্যার নির্মাতা প্রতিষ্ঠানে উপদেষ্টা হিসেবেও সমানতালে কাজ করছেন কর্মচঞ্চল এই নারী।
বর্তমানে পড়াশোনা ও চাকরির বাজারে অত্যন্ত জনপ্রিয় একটি বিষয় হচ্ছে প্রোগ্রামিং বা এর সাথে সংশ্লিষ্ট জিনিসপত্র। এই শাখায় কাজ করছেন এমন নারীর সংখ্যা এখন নেহাত কম নয়, তবে একবার ভাবুনতো ৪০ বছর আগে ব্যাপারটা কেমন ছিল? বলার অপেক্ষা রাখে না ৪০ বছর আগে আমাদের দেশে এই বিষয়টি নিয়ে জ্ঞান কিংবা কাজের সুযোগ ছিল বেশ সীমিত। আর তা যদি তা কোনো নারীর বেলায় আসে তবে কর্মক্ষেত্রগুলোতে অধিকাংশতেই নারীর জন্য সমান সুযোগ সুবিধা ছিল না। এই যেমন ৪০ বছর আগে তথ্যপ্রযুক্তিতে ক্যারিয়ার শুরু করার সময় শাহেদা মুস্তাফিজের আশপাশে প্রায় সব কর্মীরাই ছিলেন পুরুষ। তখন এ ধরনের বিষয়ে দক্ষ নারী কর্মীর কথা দূরে থাক, বিষয়টি নিয়ে একজন নারীর কাজের সুযোগই তৈরি হয়নি। পরিবার-সন্তানের দায়িত্বের পাশাপাশি তাই সমান্তরালভাবে কম্পিউটার প্রোগ্রামিং-এ নিজের দক্ষতা বাড়িয়েছেন শাহেদা। কর্মজীবন এবং পারিবারিক জীবনের মধ্যে ভারসাম্য বজায় রাখার যে সংগ্রাম নারীকে আজীবন করতে হয় তা তাকেও চ্যালেঞ্জের মুখে ফেলেছে বারবার। আর প্রতিবারই সেই চ্যালেঞ্জ জয় করে বারবার নিজেকে প্রমাণ করেছেন শাহেদা, দেশের নারী-পুরুষ নির্বিশেষে সবার জন্য যা অনুকরণীয় আদর্শ। 

পূর্ণ অবসরে যাওয়ার আগে দেশের হাসপাতালগুলোর জন্য অটোমেশন সফটওয়্যার বানানোর কাজ শেষ করতে চান শাহেদা। কর্মজীবনে সবদিক থেকে সফল এই নারী তা দ্রুতই শেষ করতে পারবেন বলে আশা করা যায়। আর তা সম্ভব হলে দেশিয় তথ্যপ্রযুক্তিতে এই ট্রেন্ডসেটারের বর্ণাঢ্য ক্যারিয়ারে আরো একটি সাফল্যের পালক যোগ হবে, যা অনুপ্রাণিত করবে নতুন দিনের শাহেদা মুস্তাফিজদের।
একহাতে লাঠি, অন্য হাতে ঢাল। হাতে লাঠির বদলে কখনো লম্বা তলোয়ার। ডাগর চোখে সামনে আসলে মায়া বন বিহারিণী। লাঠি খেলার মাঠে সে বাঘিনী। ঘরে লাজুক, মিষ্টি মেয়ে। খেলার মাঠে চোখ মুখের গর্জনে জয়ের ধ্বনি। হাতের লাঠিতে তার বিরল জাদু। এ যেন সাপুড়ের বাঁশি। মাঠে নামলেই চারিদিকে দর্শকের করতালি। বলছিলাম রুপন্তীর কথা। পুরো নাম মঞ্জুরীন সাবরিন চৌধুরী রুপন্তী। জন্ম ৫ ফেব্রুয়ারি, ১৯৯৪ সালে কুষ্টিয়া শহরের মজমপুর। দুই বোনের মধ্যে রুপন্তী বড়। কুষ্টিয়া সরকারি বালিকা বিদ্যালয় থেকে ২০১০ সালে এসএসসি পাশ করে চলে আসেন ঢাকায়। রুপপুর স্কুল অ্যান্ড কলেজ থেকে এইচএসসি পাশ করে বর্তমানে রাজধানির ইস্টার্ন ইউনিভার্সিটিতে পড়ছেন ম্যানেজম্যান্ট বিষয়ে। 

রুপন্তীর সাথে তিন পুরুষের ঐতিহ্যের লাঠিখেলা নিয়ে কথা হলো গত ৪ মে, ২০১৮ বৃহস্পতিবার সন্ধ্যায় ঢাকার মিরপুর সাড়ে এগারো নম্বরের বাসায়। রুপন্তী জানালেন, লাঠিখেলা তাদের শত বছরের পারিবারিক ঐতিহ্য। এর সঙ্গে মিশে রয়েছে তিন প্রজন্মের প্রায় শত লাঠি খেলোয়ারের স্মৃতি। নারী-পুরুষ, ছেলেমেয়ে বিভেদ নাই। পরিবারের কমবেশি সবাই পারদর্শী। দাদা সিরাজুল হক চৌধুরী যাকে সবাই চেনেন ওস্তাদ ভাই নামে। দাদাই ১৯৩৩ সালে প্রথম নিখিল বঙ্গ লাঠিয়াল বাহিনি প্রতিষ্ঠা করেন। পরবর্তীতে দাদার হাত ধরেই বাবা মঞ্জরুল হক চৌধুরীর (রতন চৌধুরী) হাতে লাঠি। বাংলাদেশ স্বাধীন হওয়ার পর নাম পরির্বতন করে রাখেন বাংলাদেশ লাঠিয়াল বাহিনী। আর আমি তো এখন নিয়মিত লাঠি খেলা করি।
শতবছরের তিন পুরুষের ঐতিহ্যের লাঠি এখন রুপন্তীর হাতে। তবে শুরুটা ছোট বেলায় ওস্তাদ শুকুর আলী ও ওসমান সরদারের হাত থেকেই। ওসমান সরদারই রুপন্তীর লাঠিখেলার গুরু। তিনি পদ্মার চর খেলায় বিশেষজ্ঞ ছিলেন। রুপন্তীর পরিবারের সবাই লাঠিখেলায় জড়িত। ফুফু হাসনা বানু বাংলাদেশের প্রথম নারী লাঠিয়াল। ফুফাতো বোন শাহিনা সুলতানা ও শারমিন সুলতানাও লাঠি খেলায় পারদর্শী। অষ্টম শ্রেণিতে পড়া ছোটবোন ক্রমন্তির হাতেও লাঠি খেলা করে।

কুষ্টিয়া, চুয়াডাঙ্গা ছাড়াও নড়াইলের সুলতান উৎসবে তিনবার তিনি লাঠি খেলায় অংশ নিয়েছেন। ২০১৮ সালের ২১ জানুয়ারিতে দর্শকের মন জয় করেছেন যশোরের মধুমেলাতেও। ১৪২২ এবং ১৪২৩ খ্রিস্টাব্দে পয়লা বৈশাখে ঢাকার টিএসসিতে, ২০১৭ মাচের্র ৪ তারিখে কেন্দ্রীয় শহীদ মিনারেও লাঠি খেলায় অংশগ্রহণ করে দারুণ নৈপুণ্য দেখিয়েছেন। গতবছর প্রথম আলো আয়োজিত ছায়ানটে সাত মার্চ নারীদিবস উপলক্ষে পেয়েছেন সম্মাননা ২০১৭।

সফল কৃতি শিক্ষার্থী হিসেবে কুষ্টিয়া সরকারি বালিকা বিদ্যালয় থেকে সদর আসনের এমপি মাহবুবু উল আলম হানিফের হাত থেকে পেয়েছেন সম্মাননা স্মারক ২০১৮। বিভিন্ন পত্র পত্রিকায় প্রকাশিত হয়েছে রুপন্তী ও তার লাঠিয়াল বাহিনীর সংবাদ। বর্তমানে তিনি দাদাভাই রোকুনুজ্জামানের কচি কাঁচার মেলায় প্রশিক্ষক হিসেবে শিশুদের লাঠিখেলা শেখান। দায়িত্ব পালন করছেন বাংলাদেশ লাঠিয়াল বাহিনীর যুগ্ন সাধারণ সম্পাদক হিসেবে। বর্তমানে বাংলাদেশ লাঠিয়াল বাহিনীর নিবন্ধিত সদস্য সংখ্যা প্রায় ৫ হাজারের মতো।
লাঠিখেলার বিষয়ে রুপন্তী বললেন, এটা আমাদের পারিবারিক ঐতিহ্যের তিন পুরুষের খেলা। মেয়ে হয়ে জন্ম নিয়েও যে স্বাধীনভাবে সংস্কৃতিচর্চা ও খেলাধুলা করা যায় আমাদের পরিবারই তার উদাহরণ। লাঠিখেলা শুধু ঐতিহ্য নয়, আত্মরক্ষারও জন্য প্রয়োজন। বিশেষ করে মেয়েদের জন্য। কারণ পথেঘাটে চলতে বিভিন্ন সময় মেয়েদের ইভটিজিং-এর শিকার হতে হয়। খেলাধুলা করলে মন ও শরীর দুটোই ভালো থাকে। বর্তমানে বাংলাদেশ থেকে লাঠি খেলা বিলুপ্তির পথে। কারণ এখানে লাঠিয়ালরা সরকারি বেসরকারিভাবে কোনো অর্থ পান না। লাঠিখেলা যেহেতু আমাদের দেশীয় সংস্কৃতির অংশ, সেহেতু আমরা চাই এটি ধরে রাখতে। সরকারি- বেরসরকারি উদ্যোগে এটাকে যদি জাতীয়ভাবে আয়োজন করা যায় তাহলে আরো উন্নয়ন করা সম্ভব। আমি তো এখন প্রায় সারাবাংলাদেশেই লাঠিখেলা করছি। আমি চাই জাতীয় থেকে আর্ন্তজাতিক পর্যায়ে আমাদের লাঠিয়ালদের নৈপুণ্য তুলে ধরতে। 

পাশ থেকে রুপন্তীর জীবনসঙ্গী রাজধানীর সিটি ইউনিভার্সিটির মানব সম্পদ উন্নয়ন বিভাগের সহকারী অধ্যাপক সাব্বির হাসান চৌধুরী মজা করে বললেন, বউয়ের কারণেই সবাই আমাকে চেনে। রুপন্তী পাল্টা উত্তরে বললেন, সাব্বিরও দারুণ লাঠিয়াল, আমাকে সর্বোচ্চ সহযোগিতা করে এবং উৎসাহ দেয়। 

রুপন্তীর মা মোশরেবা খাতুন জানালেন, আমাদের কোনো ছেলে সন্তান নেই। লাঠিখেলা এখন আমাদের পরিবারেরই একটি অংশ। মেয়েদেরকে নিয়ে আমি গর্ব করি।
সম্প্রতি ঢাকা মহাগরীতে নারীদের চলাচলের জন্য ‘দোলনচাঁপা’ নামের নতুন বাস সার্ভিস চালু করেছে বেসরকারি প্রতিষ্ঠান র‌্যাংগস গ্রুপ। যানবাহনে যৌনহয়রানি যখন ঢাকা শহরের নিত্যচিত্র তখন এ-ধরনের উদ্যোগ অবশ্যই প্রশংসা পাওয়ার যোগ্য। এ-ধরনের বিশেষ সার্ভিসের মাধ্যমে রাজধানীতে প্রকট আকার ধারণ করা এই সমস্যার কতটুকু সমাধান মিলবে তাই এখন দেখার বিষয়। 

যানবাহনে যৌনহয়রানি
বাসসহ অন্যান্য পাবলিক ট্রান্সপোর্টগুলোতে নারীর হয়রানির শিকার হওয়ার খবর এখন হরহামেশাই আসে। এই সমস্যার সমাধান তো কোথাও নেই, বরং দিনে দিনে তা যেন বেড়েই চলেছে। অ্যাকশন এইডের প্রকাশিত সাম্প্রতিক একটি প্রতিবেদনে দেখা যায় যানবাহনে চলাচলের সময় ৮৪ শতাংশ নারীই কোনো না কোনোভাবে যৌন হয়রানির শিকার হন। পুরুষ যাত্রীদের পাশাপাশি পরিবহনের কর্মীরাও এই গুরুতর অপরাধ করে থাকেন। এই প্রতিবেদনে আরও বলা হয় যে, যানবাহনে চলাচলকারী অধিকাংশ নারীই প্রতিনিয়ত ভীতিকর পরিস্থিতির মুখোমুখি হন এবং এ নিয়ে বাড়তি চিন্তা বা ভয় তাদের মধ্যে সবসময় থেকেই যায়। অন্যদিকে ব্র্যাকের জেন্ডার স্টাডিস অ্যান্ড ডাইভারসিটি প্রোগ্রামের আরও একটি গবেষণায় উঠে এসেছে আরও মর্মান্তিক কিছু তথ্য। এই গবেষণায় দেখা যায় গণপরিবহনে সবার সামনে যৌনহয়রানির শিকার হলেও অধিকাংশ ক্ষেত্রে নারীদের করার কিছু থাকে না। গবেষণা প্রতিবেদন অনুযায়ী যৌনহয়রানির পর ৮১ শতাংশ নারীই একেবারে চুপ থাকেন এবং ৭৯ শতাংশ নারী ঘটনাস্থল থেকে কিছু না বলে সরে আসেন। সবচেয়ে অবাক করা তথ্য হলো প্রায় দুই-তৃতীয়াংশ নারী জানিয়েছেন যে ৪১ থেকে ৬০ বছরের পুরুষদের দ্বারাই সবচেয়ে বেশি যৌনহয়রানির শিকার হচ্ছেন এ-দেশের নারীরা।
দোলনচাঁপায় মুক্তি মিলবে কি? 
বাসসহ অন্যান্য যানবাহনে যৌনহয়রানি যখন দিনে দিনে বেড়ে চলেছে তখন বাংলাদেশের র‌্যাংগস গ্রুপ এবং ভারতীয় ভলভো আইশার ভেহিকেল লিমিটেডের সহযোগিতায় শুধুমাত্র নারী ও শিশুদের জন্য বিশেষ বাস সার্ভিস চালু হয়েছে। দেশের ইতিহাসে এটাই প্রথম নারীদের জন্য বিশেষায়িত বাস সার্ভিস। গত ২ জুন আনুষ্ঠানিকভাবে যাত্রা শুরু করা এই সার্ভিসটি ইতিমধ্যে ঢাকা শহরসহ সমগ্র দেশবাসীর প্রশংসা কুড়িয়েছে। প্রাথমিকভাবে মিরপুর সার্কেল থেকে আজিমপুর, মিরপুর ১২ থেকে মতিঝিল দুটি রুটি দুইটি বাস চালু করা হচ্ছে। নারীদের নানা সমস্যার কথা বিবেচনা করে বাস সার্ভিসটিতে সিসিটিভি ক্যামেরার ব্যবস্থা করা হয়েছে। এর সঙ্গে রয়েছে প্রাথমিক চিকিৎসাসহ নিরাপদ এবং আরামদায়ক। আগামী কয়েক মাসের ভেতর ধীরে ধীরে আরও বাস চালু করা হবে। এই বাস সার্ভিসে পরবর্তীতে আরো ৬০টি বাস চালু করা হবে জানিয়েছেন সড়ক পরিবহন ও সেতু মন্ত্রী ওবায়দুল কাদের।
সামগ্রিকভাবে উদ্যোগটি শহরের পরিবহন সেবায় নতুন মাত্রা যোগ করেছে এটা নিয়ে সন্দেহ নেই। তবে এই সার্ভিসের মান আরও বেশি উন্নয়ন সম্ভব। প্রথমত, দোলনচাঁপা বাস সার্ভিসের কথা ওভাবে অনেকেই এখনো জানেন না। এই সার্ভিস নিয়ে প্রচার-প্রচারণাটা তাই বেশ জরুরি। চলাচলের সুনির্দিষ্ট সময়সূচি এবং এখনো পর্যাপ্ত কাউন্টার না বসানোর কারণে কিছুটা হলেও সমস্যায় ভুগছেন বাসটি ব্যবহারে ইচ্ছুক নারীরা। 

তবে দোলনচাঁপাকে ঘিরে শহরের নারীদের আগ্রহ ঠিকই চোখে পড়ার মতো। এরই প্রেক্ষিতে জুলাই মাসের ১ তারিখে একই রুটে আরও একটি বাস যুক্ত হওয়ার কার্যক্রম চলছে। তাই উপরোক্ত সমস্যাগুলো নিঃসরণ করলে এই বাস সার্ভিস শহরের অসংখ্য নারীর প্রতিদিনকার জীবনে নির্ভরতা হয়ে দাঁড়াবে- এ নিয়ে সন্দেহ নেই। 
চলছে ফিফা বিশ্বকাপ ২০১৮। এবারের আয়োজন রাশিয়াতে। এতে বাংলাদেশ অংশগ্রহণ করতে না পারলেও দেশের অগণিত ফুটবল ভক্ত সমর্থন দিয়ে যাচ্ছে স্ব-স্ব প্রিয় দলকে। তাহলে আমাদের সেলিব্রিটি কী ভাবছেন? আসুন, জেনে নেওয়া যাক তাদের মুখেই।
ফুটবল বিশ্বকাপ মানেই তো অন্যরকম একটা উত্তেজনা। আমি তো শুধু ফুটবল খেলোয়াড় না, ভক্তও। ছোটবেলা থেকে আন্তর্জাতিক টুর্নামেন্টে আর্জেন্টিনাকেই সাপোর্ট করতাম। তবে আমি সব দেশের খেলাই উপভোগ করি। আর্জেন্টিনার মেসির খেলা তো ভালো লাগেই, সাথে ইনিয়েস্তা, পিকে আর সুয়ারেজের খেলাও আমার খুব পছন্দ। তবে ফুটবল তো দলের খেলা। আর্জেন্টিনা এখন পর্যন্ত ভালো খেলেনি, আমার মনে হয় দল হিসেবে জার্মানি আর ব্রাজিল এই বিশ্বকাপের ফেবারিট। ঈদ আর বিশ্বকাপ একসাথে। বাঙালির ঈদের আনন্দ তাই ছিল দ্বিগুণ। আশা করি সবাই পরিবার ও বন্ধু-বান্ধবের সাথে বিশ্বকাপের খেলাগুলো উপভোগ করবেন। 
বিশ্বকাপ হলো ফুটবলের সবচেয়ে বড় মঞ্চ। এই বিশাল ফুটবল যজ্ঞের দর্শক হয় সারাপৃথিবী। আমিও তার ব্যতিক্রম নই। আন্তর্জাতিক ফুটবলে আমি বরাবরই আর্জেন্টিনার ভক্ত। অবশ্যই মেসি আমার সবচেয়ে প্রিয় খেলোয়াড়। 
তবে সব ভালো ফুটবলারদের খেলাই আমি দেখি। নেইমার, রোনালদোর খেলাও আমার খুব ভালো লাগে। তবে আমার মতে আর্জেন্টিনা এই বিশ্বকাপে ফেবারিট নয় এবং আমরা ইতিমধ্যে তার প্রমাণ পেয়েছি। বরং জার্মানি, ব্রাজিল, ফ্রান্স, স্পেইনই বেশি শক্তিশালী। এছাড়া এই বিশ্বকাপের ডার্ক হর্স হতে পারে বেলজিয়াম। দল সমর্থনের সময় অবশ্য এত হিসাব-নিকাশ মাথায় থাকে না। পরিবারে প্রায় সবাই ব্রাজিল ভক্ত, শুধু আমি ছাড়া। ২০১০ বিশ্বকাপে যখন ব্রাজিল বাদ পড়ল, তখন পরিবারের সবাইকে অনেক খোঁচা দিয়েছি। কিন্তু পরের দিনই যখন আর্জেন্টিনাও বাদ পড়ে গেল তখন তারা সবাই মিলে আমার মাথায় রঙিন পানি ঢেলে দিয়েছিল। সেই স্মৃতিগুলো এখনও মনে আছে। বিশ্বকাপ ফুটবল মানেই তো এমন মজার মজার ঘটনা আর সবাই মিলে একসাথে খেলা দেখা। তাই আমি সবাই কে বলব, ‘এঞ্জয় দ্য গেম’। শেষ পর্যন্ত খেলা খেলাই। সবাই দায়িত্ব নিয়ে খেলা উপভোগ করবেন যেন খেলা দেখতে গিয়ে কোনো অপ্রীতিকর ঘটনা না ঘটে।
আমার চাচাসহ বাকি সবাই ব্রাজিলের অন্ধ ভক্ত। আমার মনে আছে, ২০১৪ বিশ্বকাপে চাচা আমাকে আর্জেন্টিনা নিয়ে অনেক খোঁচা দিয়েছিলেন। কিন্তু ব্রাজিল যখন সেমি ফাইনালে জার্মানির কাছে ৭ গোল খেয়ে নিজের দেশের বিশ্বকাপ থেকে বিদায় নিলো, তারপর তিনি অনেকদিন বাড়ি থেকে বের হননি। সেবার তো আর্জেন্টিনাকে হারিয়ে জার্মানিই বিশ্বকাপ জিতল। তবে আমি ফেবারিট তত্ত্বে বিশ্বাসী নই। যে ৩২টা দল বিশ্বকাপ খেলছে তারা ভালো বলেই খেলছে। যে কেউ বিশ্বকাপ শিরোপা ঘরে তুলতে পারে। তবে ফলাফল যা-ই হোক না কেন, আপনারা শান্তিপূর্ণভাবে খেলা উপভোগ করুন।
সদূর আর্জেন্টিনার মেসি, পর্তুগালের রোনালদো কিংবা ব্রাজিলের নেইমার- বিশ্বসেরা ফুটবলারদের নিয়ে নানাতথ্য-উপাত্ত আমাদের মধ্যে অনেকেরই নখদর্পণে। ছেলেদের পাশাপাশি বিশ্বফুটবলে মেয়েরাও কিন্তু কোনো অংশে কম নয়। মেসি-নেইমারদের মতো প্রমীলা ফুটবলও দেখেছে মার্তা, মিয়া হ্যামদের মতো সুপারস্টার। 
স্বয়ং ফুটবলের রাজা পেলে তার নাম দিয়েছেন ‘স্কার্টপরা পেলে’। মেয়েদের ফুটবলে পেলের মতোই জীবন্ত কিংবদন্তি ব্রাজিলিয়ান ফরোয়ার্ড মার্তা ভিয়েরা দা সিলভা। ব্রাজিলের হয়ে ১৩৩ ম্যাচে ঈর্ষণীয় গোল স্কোরিং রেটে ১১০ গোল করেছেন তিনি। অসাধারণ ড্রিবলিং স্কিল, ভিশন এবং পেইস- মার্তার ফুটবলে ধ্রুপদী ফুটবলের সবচেয়ে বড় ধারক ব্রাজিলের ছাপ স্পষ্ট। অসাধারণ সব মুভ এবং স্কিলের জন্য স্বদেশি কিংবদন্তি রোনালদিনহো এবং রোমারিওর সাথেও তাকে তুলনা করেন অনেকেই। তবে পেলে-রোনালদিনহোর চেয়ে একদিক থেকে মেসির সাথেই বেশি মিল মার্তার। জাতীয় দলের হয়ে এখনো যে বিশ্বকাপ এবং অলিম্পিক সোনা-কোনোটাই যে জেতা হয়নি তার। তবে তাই বলে ফুটবলার মার্তার শ্রেষ্ঠত্ব নিয়ে কথা বলার কোনো সুযোগ নেই। মেয়েদের বিশ্বকাপে সর্বোচ্চ ১৫টি গোল করার রেকর্ডটিও যে মার্তার দখলে। ২০০৬ থেকে ২০১০ টানা পাঁচবার মেয়েদের বর্ষসেরা ফুটবলারের খেতাব অর্জন করা এই নারী তাই প্রমীলা ফুটবলের সম্রাজ্ঞী, ফুটবল পায়ের অনন্য এক জাদুকর।
নিঃসন্দেহে প্রমীলা ফুটবলের প্রথম সুপারস্টার মিয়া হ্যাম। নব্বইয়ের দশকে ফুটবলের পোস্টার ওম্যান ছিলেন এই আমেরিকান ফুটবলার। আমেরিকার হয়ে ২৭৬টি ম্যাচ খেলে গোল করেছেন ১৫৮, মেয়েদের ফুটবলের শিরোপা জিতেছেন দুবার। দেশের হয়ে অলিম্পিক স্বর্ণপদক জয়েরও কৃতিত্ব আছে এই নারীর। ২০০১ এবং ২০০২ সালে টানা দুবার জিতেছেন মেয়েদের বর্ষসেরার খেতাব। মেয়েদের ফুটবলে সর্বকালের অন্যতম সেরা ফুটবলার হিসেবে বিবেচিত মিয়া মিডফিল্ডার এবং স্ট্রাইকার উভয় ভূমিকায় সমান উজ্জ্বল ছিলেন। 
প্রমীলা ফুটবলে মার্কিন আধিপত্যের সূচনালগ্নে এসেছিলেন তিনি। অবসর নেয়ার পর চায়নার সুন ওয়েনের সঙ্গে ‘ফিফা ফিমেল প্লেয়ার অব দ্য সেঞ্চুরি’ খেতাবের মাধ্যমে স্বীকৃতিও পেয়েছেন। তিনি প্রমীলা ফুটবলের একেবারে ঊষালগ্নের এক দিকপাল, নাম তার মিশেল অ্যাকেরস। ১৯৯১ সালে প্রথমবারের মতো আয়োজিত নারী ফুটবল বিশ্বকাপে চ্যাম্পিয়ন হয় আমেরিকা, দলের হয়ে একাই ১০ গোল করেন মিশেল! এরপর আরও একবার বিশ্বকাপ এবং অলিম্পিক গোল্ড মেডেলের স্বাদ পেয়েছেন এই দুরন্ত ফুটবলার। প্রমীলা বিশ্বকাপে ১২টি গোল করা এই ফরোয়ার্ড ২০০২ সালে মিয়া হ্যামের সঙ্গে ফিফা ঘোষিত সর্বকালের সেরা ১২৫ জন গ্রেট ফুটবলারের তালিকায় স্থান পান মিশেল। ‘ফিফা ১০০’ নামে পরিচিত এই তালিকায় মিশেল অ্যাকেরস এবং মিয়া হ্যাম- মাত্র এই দুজন নারী স্থান পেয়েছেন
২০০২ সালে মিশেল অ্যাকেরসের সাথে ‘ফিফা ফিমেল প্লেয়ার অব দ্য সেঞ্চুরি’ খেতাব পাওয়া চায়নিজ ফুটবলার সুন ওয়েন নিঃসন্দেহে সর্বকালের সেরা নারী ফুটবলারদের সংক্ষিপ্ত তালিকায় স্থান পাবেন। চায়নার হয়ে ১৫২ ম্যাচে ১০৬ গোল করেছেন এই তুখোড় স্ট্রাইকার, ২০০৬ সালে অবসরের আগ পর্যন্ত এশিয়ায় প্রমীলা ফুটবলের মশাল ছিল সুনের হাতে। ২৮টি মেজর টুর্নামেন্ট ম্যাচে ১১ গোল করেছেন সুন, প্রায় প্রতিটি ম্যাচেই তার পারফরম্যান্স ছিল অনবদ্য। ১৯৯৯ নারী বিশ্বকাপকে ব্যক্তিগতভাবে সুন ওয়েনের বিশ্বকাপ হিসেবে মনে করেন অনেকেই। সেবার গোল্ডেন বুট এবং গোল্ডেন বল উভয় পুরস্কার জিতে নিয়ে অন্যতম সেরা নারী ফুটবলার হিসেবে ইতিহাসে পাকাপোক্তভাবে জায়গা করে নেন সুন।
একই বিশ্বকাপে টপ স্কোরার এবং সেরা খেলোয়াড়ের খেতাব অর্জন করাটা ফুটবলের দুরূহতম কাজের একটি। ২০০৩ নারী বিশ্বকাপে এই অবিশ্বাস্য কাজটি করিয়ে দেখেছেন সাবেক জার্মান ফুটবলার বির্জিত প্রিঞ্জ। এরপর ২০০৭ সালেও জার্মানির হয়ে বিশ্বকাপ জেতেন প্রিঞ্জ। মার্তা পরে মেয়েদের বিশ্বকাপ মঞ্চে দ্বিতীয় সর্বোচ্চ ১৪টি গোল করেছেন এই জার্মান ফরোয়ার্ড। জার্মানির হয়ে ২১৪ ম্যাচে ১২৮ গোল করা এই ফুটবলার প্রমীলা ফুটবলে জার্মান সাফল্যের অন্যতম প্রধান রূপকার। অনন্য ফুটবলশৈলীর স্বীকৃতিও পেয়েছেন প্রিঞ্জ, ২০০৩ থেকে ২০০৫ এই তিন বছর প্রমীলা ফুটবলের বিশ্বসেরা উপাধিতে বরণ করে নিয়েছে ফিফা। 
আন্তর্জাতিক ফুটবলে ছেলেমেয়ে উভয়ের মধ্যে সর্বোচ্চ গোল স্কোরারের মালিক তিনি এবং তাও বহু ব্যবধানে। অবসরের পূর্ব পর্যন্ত আমেরিকার হয়ে ২৫৬ ম্যাচে গোল করেছেন ১৮৪টি। মার্তার পরে প্রিঞ্জের সাথে নারী বিশ্বকাপে দ্বিতীয় সর্বোচ্চ ১৪ গোলের রেকর্ড রয়েছে তার দখলে। ২০১২ সালে ফিফা বর্ষসেরা নারী ফুটবলারের খেতাব জেতা এই জার্মান ফরোয়ার্ড নিঃসন্দেহে নারী ফুটবলে বিশ্বসেরাদের একজন।
ভারত নিয়ন্ত্রিত জম্মু ও কাশ্মীমের শহর কাঠুয়ায় মাত্র ৮ বছর বয়সি শিশু আসিফা বানুর উপর চালানো অত্যাচারের কথা এখন সকলেই জানেন। ধর্ষণ এবং এরপর হত্যার শিকার এই শিশুর উপর চালানো হত্যাকান্ডের প্রতিবাদে ভারতসহ বিশ্বের নানা প্রান্তের মানুষ এখন বেশ সরব। তবে বাংলাদেশ, ভারতসহ দক্ষিণ এশিয়ার দেশগুলোতে শিশু ধর্ষণের চিত্র নতুন কিছু নয়, স্থানভেদে কিছুটা ভিন্নতা থাকলেও শিশু ধর্ষণ এসব সমাজের মর্মান্তিক দিকগুলোর একটি। আধুনিক যুগের মানুষদের এই বর্বর আচরণ তাই বারবার মানবতাকে প্রশ্নবিদ্ধ করে, এই অনাচারের শেষ কোথায়? পুরুষতান্ত্রিক সমাজের হিংস্রতা থেকে শিশুরাও কেন মুক্ত নয়! 

কাশ্মীরের শিশুকন্যা আসিফা ঘোড়া চরাতে গিয়ে নিঁখোজ হয়। পরবর্তীসময় বাড়ির পাশ থেকে আসিফার মৃতদেহ উদ্ধার করা হয়। পুলিশের তদন্ত থেকে বের হয়ে আসে ধর্ষণ এবং হত্যাকান্ডের বিবরণ। মাত্র আট বছর বয়সি আসিফাকে মন্দিরে আটকে রেখে ধর্ষণ করা হয় বারবার। এ-সময় তাকে না খাইয়ে রাখা হয়েছিল। মাথায় পাথরের আঘাতও করা হয়েছে বেশ কয়েকবার এবং সর্বশেষে তাকে নৃশংসভাবে হত্যা করা হয়। জানুয়ারির এই ঘটনার তিন মাস পর গত ১০ এপ্রিল অভিযোগপত্র জনসম্মুখে প্রকাশ করা হলে অভিযুক্তদের যথাযথ শাস্তির জোর দাবি জানায় ভারতের নানাপ্রান্তের মানুষ। অথচ প্রধান অভিযুক্ত সাঞ্জি রামসহ সব আসামিদের পক্ষে অবস্থান নিয়ে ক্ষমতাসীন দলের নেতা-কর্মীদের প্রচারণাও চালাতে দেখা গেছে এর আগে।
সুদূর কাশ্মীরে ঘটে যাওয়া এই ঘটনা বাংলাদেশের প্রেক্ষাপটে মোটেও অপ্রাসঙ্গিক কিছু নয়। মানবাধিকার সংস্থা আইন ও সালিশ কেন্দ্র (আসক)-এর তথ্যমতে ২০১৬ সালে বাংলাদেশে মোট ৭২৪টি ধর্ষণের ঘটনা ঘটেছে যার ৩০৮টি হলো শিশু ধর্ষণ। এর মধ্যে ১৫৭টি শিশুর বয়স ছিল ১২ বছরের কম এবং ৪৬ জনের বয়স ৬ বছরের নিচে। এর আগে ২০১৫ সালেও শিশু ধর্ষণের ঘটনা ছিল ৫২১টি। এসবের সঙ্গে ধর্ষণের পর হত্যা এবং ভিক্টিমের আত্মহত্যা করার ঘটনা রয়েছে অহরহ। বাংলাদেশ, ভারত, পাকিস্তান মোদ্দাকথা দক্ষিণ এশিয়ার দেশগুলোতে এটি বেশ নিয়মিত এক চিত্র। তবে এর নেপথ্যের কারণ কী? প্রতিকারই বা কী? সম্প্রতি দৈনিক কাশ্মীর অবজারভারের অনলাইন পোর্টালে প্রকাশিত লেখক আশরাফ লোনের বিশ্লেষণধর্মী লেখার গুরুত্বপূর্ণ অংশের অনুলিপির মাধ্যমে এসব প্রশ্নের উত্তর খোঁজা যাক।

বর্তমানে অন্ধকার সময় পার করছি আমরা, যা দিনে দিনে আরো অন্ধকার হচ্ছে। কাশ্মীর, ফিলিস্তিন, সিরিয়া এবং আফগানিস্তানের মতো বিরোধপূর্ণ অঞ্চলগুলোতে শিশুহত্যা নৈমিত্তিক বিষয় হয়ে দাঁড়িয়েছে। সহিংসতার কারণে হত্যার পাশপাশি যৌননির্যাতনের শিকার হয়ে নিহত হচ্ছে একের পর এক নিষ্পাপ শিশু। বস্তুগতভাবে আমাদের যতটা উন্নতি হয়েছে, মানবিকতার দিক থেকে আমরা যেন ততটাই নিচে নেমে গিয়েছি।
২০১৮ সালের শুরুটা হয়েছিল পাকিস্তানের কসুর অঞ্চলের ৭ বছর বয়সি শিশুকন্যা জয়নবের ধর্ষণ এবং হত্যাকান্ড দিয়ে। বিভিন্ন গণমাধ্যমের রিপোর্ট অনুযায়ী জয়নব তখন শিক্ষার স্কুলের পথে ছিল এবং সেখান থেকেই তাকে অপহরন করে ধর্ষণ এবং পরে হত্যা করা হয়। ইউএসএ টুডে’র রিপোর্ট অনুযায়ী পাকিস্তানে এমন ঘটনা নিয়মিত ঘটে এবং অনেক সময় তার হদিস পর্যন্ত পাওয়া যায় না। ঐ রিপোর্ট অনুযায়ী সমগ্র দক্ষিণ এশিয়াজুড়েও শিশুধর্ষণ এবং হত্যাকান্ডের ঘটনা অহরহ ঘটছে এবং অনেক সময়ই তা কারো নজরেই আসে না। এই জঘন্য অপরাধের বিচার দূরে থাক, তা নিয়ে আরো উন্মত্ত বর্বরতা এসব অঞ্চলে দেখা যায়। ইউএসএ রিপোর্টে বলা হয়েছে, “শিশুদের নিয়ে করা পর্নোগ্রাফী এসব অঞ্চলের সিডি শপগুলোতে অহরহ পাওয়া যায়।” অনেক সময় অভিভাবকদের জানা থাকলেও প্রাণের ভয়ে ক্ষমতাশীলদের এই অন্যায়ের বিরুদ্ধে কিছুই করার থাকে না। 

জয়নবের প্রতি চালানো অত্যাচারের শোক কাটতে না কাটতেই জম্মু ও কাশ্মীরের কাঠুয়া অঞ্চলের শিশুকন্যা আসিফার মর্মান্তিক ঘটনা সবার সামনে এসেছে। আসিফার ক্ষেত্রে ঘটনাটি জানুয়ারিতে ঘটলেও প্রায় তিন মাস পরে তা সবার সামনে এসেছে। সোশ্যাল মিডিয়াতেও এর প্রতিক্রিয়া এসেছে অনেক দেরিতে কারণ পুরো ঘটনা সম্পর্কে যথাসময়ে রিপোর্ট করতে পারেনি গণমাধ্যমগুলো। এর মাধ্যমে এটাও প্রমাণিত হয়েছে যে গুজ্জার এবং বাকারওয়াল-এর মতো ক্ষুদ্র জাতিগোষ্ঠীর মানুষদের জীবন কখনোই লাইমলাইটে আসে না। তারা এর আগেও সবদিক থেকে বঞ্চিত ছিল, এখনো রয়েছে। আসিফার ঘটনাটি একই সাথে এসব অঞ্চলে রক্ষণশীলতা এবং বর্ণপ্রথার কালো থাবায় আক্রান্ত দৈন্য একটি সমাজের চিত্রও বটে। ঘটনাটি ধামাচাপা দিতে যেমন হিন্দু সমাজের ক্ষমতাবানদের নানা উদ্যোগ দেখা গিয়েছে, ঠিক একইভাবে তুলনামূলক নিচু গোত্রের বাকারওয়াল অঞ্চলের এমন দুর্দশার কাহিনী সামনে আনতে চরম অনিচ্ছা দেখিয়েছে অন্যান্য তথাকথিত উচ্চশ্রেণির মুসলিম সমাজ। এসব অঞ্চলে বসবাস করা মানুষজন একজন সেলিব্রেটির সাধারণ ঘটনা নিয়ে উচ্ছ্বাসে ফেটে পড়েন, তাদের বাচ্চা-কাচ্চাদের নিয়ে জল্পনা-কল্পনা করে দিন কাটান কিন্তু সমাজে ‘নিচু’ শ্রেণি হিসেবে চিহিত জনগোষ্ঠীতে আসিফার মতো নিষ্পাপ কারো এমন বর্বর অত্যাচারের শিকার হলে তাঁর বিরুদ্ধে কিছু বলতে যান না। দক্ষিণ এশিয়ায় এসব মানুষদের ন্যায়বিচারের আশ্বাস কেউ দেয় না এবং তারা ন্যায়বিচার পায়ও না।
এ-ঘটনার পর তিন মাস ধরে তথাকথিত বুদ্ধিজীবী এবং ফেমিনিস্টদের নীরব ভূমিকা তাদের ভন্ডামি আরো একবার প্রকাশ করছে। ঘটনাটিকে ক্ষমতাসীন দলের নেতারা ধামাচাপা দিতে চেয়েছিলেন এবং এসব বুদ্ধিজীবী এবং তথাকথিত ফেমিনিস্টরা ভয়ে নীরব থেকে তাতে সম্মতিও দিয়েছেন। সমাজের উঁচু এবং নিচু শ্রেণির অস্তিত্ব এখানে আরো একবার দৃশ্যমান হয়েছে। এই চিরায়ত শ্রেণিবৈষম্য গোটা দক্ষিণ এশিয়ার সমাজব্যবস্থার দৈন্যের পরিচায়ক। 

তবে বেশ পরে হলেও নানা শ্রেণির মানুষদের প্রতিবাদে আসিফা হত্যাকান্ডের নেপথ্যের কুলাঙ্গারদের গ্রেপ্তার করা হয়েছে যার মধ্যে একজন পুলিশ অফিসারও আছেন। আইনশৃংখলা বাহিনীতে থেকে এমন বেআইনি এবং নির্দয় কাজ করা মানুষটার বিরুদ্ধে কী পদক্ষেপ নেওয়া হয় তাই এখন দেখার বিষয়। একই সাথে জয়নব হত্যাকান্ডের অপরাধীরাও ধরা পড়েছে। এ অঞ্চলগুলোর বিচারব্যবস্থা অপরাধীদের কী সাজা দেবে তার উপর নির্ভর করবে ভবিষ্যতে এমন অনাচার আদৌ বন্ধ হবে কিনা। একই সাথে শিশুদের নিয়ে পর্নোগ্রাফিক চলচ্চিত্রসহ সকল প্রকার নির্যাতন বন্ধে এসব দেশের সরকারগুলো কেমন পদক্ষেপ গ্রহণ করবে তাও এখন গুরুত্বপূর্ণ বিষয়। ছোট্ট জয়নব এবং আসিফারা ন্যায়বিচার পাক, মৃত্যুর পর অন্তত এতটুকু শান্তি পাক।

কখনো ধর্মীয় প্রলেপ, কখনোবা ক্ষমতার অপব্যবহারের মাধ্যমে বছরের পর বছর নিস্তার পেয়েছে অসংখ্য ধর্ষক এবং হত্যাকারী। এ ঘটনার প্রেক্ষিতে ভারতে ১২ বছরের কম বয়সি শিশুধর্ষণের শাস্তি মৃত্যুদন্ড প্রদানের জন্য কেন্দ্রীয় মন্ত্রিসভায় এ-সংক্রান্ত জরুরি নির্বাহী আদেশ সই হয়েছে। বলার অপেক্ষা রাখে না আমাদের দেশেও এ ধরনের আইন জারি করার সময় এসেছে, যাতে করে শিশুধর্ষণের ঘটনা শূন্যের কোঠায় নেমে আসে। 
এই লেখার বিষয় রোকেয়া নয়, দেবযানী নামের অন্য এক নারী। চট্রগ্রামের মেয়ে দেবযানী ঘোষ দেশের গন্ডি পেরিয়ে নাম করেছেন সুদূর জার্মান দেশে। 
সাম্প্রতিক বছরগুলোতে জার্মানি ও এদেশের পত্রিকায় তাঁর নাম বারবার এসেছে পৃথিবীর প্রথম কার্বন নিঃসরণমুক্ত বিমান তৈরি দলের অন্যতম সদস্য হিসেবে। ‘এইচওয়াই ফোর’ নামের কার্বন নিঃসরণমুক্ত চার আসনের এ উড়োজাহাজ জার্মানির স্টুটগার্ট বিমানবন্দরে প্রথম উড়ে ২০১৬ সালের সেপ্টেম্বরে। কার্বন নিঃসরণমুক্ত, জ্বালানি সাশ্রয়ী ও তুলনামূলক কম শব্দ দূষণকারী এই বিমান বেশ আলোচনার জন্ম দিয়েছিল জার্মানির উড়োজাহাজ সংশ্লিষ্ট মহলে। সেই থেকে শুরু। তারপর আস্তে আস্তে আরো উন্নত করে গেছেন ‘এইচওয়াই ফোর’কে। এইচওয়াই-৪-এর উড়াল দেখতে জার্মানির গণমাধ্যম, বিজ্ঞানী, ইউরোপীয় ইউনিয়নের ট্রান্সপোর্ট কমিশনার, গবেষণা অংশীদারেরা উপস্থিত ছিলেন বিমানবন্দরে। এই বিমান প্রকল্পের বৈজ্ঞানিক নেতৃত্বে আছে জার্মান অ্যারোস্পেস সেন্টার (ডিএলআর)। প্রধান গবেষণা অংশীদার ইউনিভার্সিটি অব উল্ম। ইউনিভার্সিটি অব উল্মের গবেষণা দলে পিএইচডি গবেষক হিসেবে কাজ করছেন চট্টগ্রামের মেয়ে দেবযানী ঘোষ। দল নেতা ড. জোসেফ কাল্লোসহ এ দলে সদস্যসংখ্যা তিন।
দেবযানী স্নাতক করেন চট্টগ্রাম প্রকৌশল ও প্রযুক্তি বিশ্ববিদ্যালয়ে। তড়িৎ ও ইলেকট্রনিকস প্রকৌশলে স্নাতক হওয়ার পর দেবযানী কিছুদিন শিক্ষকতা করেন চট্টগ্রামের প্রিমিয়ার ইউনিভার্সিটিতে। এরপর চলে যান জার্মানি। শুরু থেকেই দেবযানীর ইচ্ছা ছিল পরিবেশবান্ধব প্রযুক্তি এবং নবায়নযোগ্য শক্তি নিয়ে কাজ করার। আরডাব্লিউটিএইচ আখেন বিশ্ববিদ্যালয় থেকে স্নাতকোত্তর ডিগ্রি নিয়ে যখন গবেষণার বিষয় খুঁজছিলেন দেবযানী, তখন এইচওয়াই-৪-এর ব্যাপারে জানতে পারেন। এখন তাঁর পিএইচডি গবেষণার অংশ হিসেবেই কাজ করছেন এই উড়োজাহাজের উন্নতিতে।
ঠিক এই সময়ে পরিবেশ দূষণ ও জলবায়ু পরিবর্তন নিয়ে যখন সবচেয়ে বেশি কথা হয়, তখন আমরা অনেকেই হয়ত জানি না কার্বন নিঃসরণের বড় একটি উৎস হচ্ছে বিমান চলাচল। বিদ্যুৎচালিত গাড়ি ইতোমধ্যে বাজারে চলে এসেছে। কিন্তু উড়োজাহাজের ক্ষেত্রে এমন অগ্রগতি দেবযানী ও তাঁর দলের হাত ধরেই। সাধারণত উড়োজাহাজে জ্বালানি হিসেবে যেসব গ্যাস এবং জেট ফুয়েল ব্যবহার করা হয় তা থেকে নিঃসৃত কার্বন ডাই-অক্সাইড গ্যাস পরিবেশের জন্য মারাত্মক ক্ষতিকর। দিনে দিনে বিমানের ব্যবহার বেড়েই চলেছে। আর সেই সঙ্গে বাড়ছে কার্বন নিঃসরণ। আর এই কার্বন নিঃসরণ কমানোর চিন্তা থেকেই এইচওয়াই-৪ বিমানের ভাবনা শুরু করেন দেবযানী ও তাঁর দল। চেষ্টা ছিল এমন উড়োজাহাজ তৈরি করার, যা কার্বন নিঃসরণ কমাবে। 
এইচওয়াই-৪ হাইব্রিড বৈদ্যুতিক উড়োজাহাজ। জ্বালানি কোষ (ফুয়েল সেল) ও ব্যাটারি এই বিমানের প্রয়োজনীয় শক্তি সরবরাহ করে। ফুয়েল সেল সরাসরি হাইড্রোজেন এবং বাতাসের অক্সিজেন থেকে বিদ্যুৎ উৎপাদন করে। বৈদ্যুতিক মোটরের সাহায্যে এই বিদ্যুৎ দিয়ে বিমান চলে।

এছাড়া ফুয়েল সেল এবং ব্যাটারির ডিসি বিদ্যুৎকে এসিতে রূপান্তর করার জন্য একটা সম্পূর্ণ নতুন সিলিকন কার্বাইডের পাওয়ার ইলেকট্রনিকস আর্কিটেকচার তৈরি করেছেন দেবযানী। বিমানটি এমনভাবে ডিজাইন করে হয়েছে যার ফলে এর ওজনও হবে হালকা। আর্কিটেকচার তৈরির পাশাপাশি বিদ্যুৎ উৎপাদন যন্ত্রাংশ এবং পাওয়ার ইলেকট্রনিকসের মধ্যে একটা ইন্টারফেসও তৈরি করেছেন দেবযানী যা এ ধরনের পরিবেশবান্ধব বিমান প্রস্তুতের দ্বার উন্মোচন করেছে।

সিএনএন-এর মতো নামকরা সংবাদমাধ্যম তাঁর কাজের ভূয়সী প্রশংসা করেছে। মেয়ে বলে দেবযানী কোথাও আটকে থাকেননি। ডিঙিয়ে গেছেন সব বাধা। আর এজন্যেই দেবযানী হয়ে উঠেছেন একজন আদর্শ ব্যক্তিত্ব, একজন অনন্যা।
নারী অধিকারবিষয়ক এক আন্তর্জাতিক নিউজপোর্টালে বাংলাদেশের বাল্যবিবাহ নিয়ে একটি নিবন্ধের নিচে এক আমেরিকানের কমেন্ট এটি। হতাশা থেকে মন্তব্যটির জন্ম বলাবাহুল্য। কিংবা অজ্ঞতা, চিন্তার অভাব। যে-বয়সে এদেশে বাল্যবিবাহ হয়, সেই বয়সে বিয়ে কী, সংসার কী, যৌনজীবন কী – এসব সম্পর্কে কোনো ধারণাই থাকে না এদেশের বালিকাবধূদের। আমেরিকায় অবাধ স্বাধীনতা আর মেলামেশার সুযোগ নিয়ে যে টিনএজাররা গর্ভবতী হচ্ছে, তারা নিঃসন্দেহে অল্পবয়সের ভ্রান্তি আর অপরিপক্কতার শিকার। কিন্তু এদেশের বাল্যবিবাহ হওয়া মেয়েদের সাথে হাটে বেঁচে দেওয়া অবোধ পশুর কোনো পার্থক্য নাই। নিতান্ত শিশুবয়সে এসব মেয়েদের বাবা নিজের আর্থিক অসচ্ছলতার দোহাই দিয়ে সন্তানকে বেঁচে দেন বিয়ের বাজারে। শিশুদের হাতপা বাধা। শিশুরা বিক্রি হয়। শিশুরা অত্যাচারিত হয়। বাল্যবিবাহ বাবা-মায়ের করা অপরাধ, যার শাস্তি হওয়া উচিত কঠোর। একটি শিশুকে প্রতিনিয়ত ধর্ষণের মুখোমুখি করার জন্য এসব বাবা-মায়ের শাস্তিপ্রাপ্য। এ তো গেল, বাল্যবিবাহের কথা। কিন্তু যেসব মেয়ে কলেজ বিশ্ববিদ্যালয় পার করে, এমন কি আরো বড় ডিগ্রি নিয়ে বাবা-মা’র বেছে নেওয়া পাত্রকে চোখ বুজে মালা পরায়, এবং বিয়ের পর অপরিচিত সেই স্বামী আর শ্বশুড়বাড়ির নানা অত্যাচার সামাজিক লোকলজ্জার ভয়ে নিয়ত লুকাতে থাকে, নিজের সাধ আহ্লাদ বিসর্জন দিতে থাকে, স্বামীর চাহিদা মতো যৌতুকের টাকা যোগাতে থাকে। সেই সব ডিগ্রিধারী মেয়েরাও কি আদৌ জানে বিয়ে শব্দের প্রকৃত অর্থ? বিয়ের কথাবার্তা শুরুর থেকে পুরো প্রক্রিয়া জুড়ে চরম অপমান, লাঞ্ছনা আর মিথ্যাচারের মধ্যদিয়ে নিজেকে প্রবাহিত করতে এতটুকু পিছপা হয় কি তারা? একটি সচ্ছল, সুন্দর পাত্রের হাতে নিজেকে সঁপে দেবার জন্য কী না করে এদেশের কোটি কোটি মেয়ে! যার শত ভাগের একভাগও যদি তারা নিজেকে নিজের পায়ে দাঁড় করানোর জন্য ব্যয় করতো, তবে আজ চিত্রটাই হতো অন্যরকম। এদেশের মেয়েদের মনমানসিকতার তিমির যাত্রার একটা চিত্র ভালো করে পাওয়া যায় পার্লারগুলোতে গেলে, ফিটনেস জিমে গেলে। সামাজিক যোগাযোগ মাধ্যমের কিছু গ্রুপে গেলে। কালো রং ফর্সা করতে, জিরো ফিগার বানাতে উদগ্রীব এসব মেয়ের নিত্যকার চাহিদা এমন পোশাক এমন মেকআপ এমন অলংকার, যা তাকে প্রেমিকের চোখে, স্বামীর চোখে আরো আকর্ষণীয় করে তুলবে। এরা তাদের শ্যামলা রং নিয়ে বিব্রত, লজ্জিত এবং অপরাধবোধে ভোগে, মুটিয়ে যাওয়া নিয়ে বিষণ্ণ দিন কাটায়। এরা প্রত্যেকেই কোনো না কোনো কলেজ বিশ্ববিদ্যালয়ে পড়াশোনা করছে। পাস করে নিজের ক্যারিয়ার তৈরির কথা এদের মাথায় নেই। মাথায় আছে সুদর্শন পয়সাওয়ালা পাত্রের চিন্তা। ফলে নিজেরা জোটাতে না পারলে বাবা-মায়ের হাত ধরে টুপ করে তাতে ঝুলে পড়তে বিন্দুমাত্র সময় নেয় না এরা। পাত্র জোটাতে কড়া মেকআপে ছবি তোলে, পাত্র পক্ষের সামনে ধীর পায়ে হেঁটে যায় এবং কখনো কখনো প্রবাসী পাত্রকে না দেখেই বিনাবাক্য ব্যয়ে বিয়েতে মত দেয়। এই ২০১৫ সালে এ ঘটনাগুলো রূপ কথার মতোই হবার কথা ছিল। হয় নাই। এদেশের নারীর আত্মমর্যাদাবোধ তৈরি হয়েছে। কিন্তু তা অত্যন্ত সীমিত পর্যায়ে। বিয়ে ও সংসার এবং সন্তান প্রশ্নে অধিকাংশ নারী এখনো গত শতাব্দীর হাল ধরে আছে। এখনো তাদের শৈশব পুতুলের রান্নাবাটি খেলার ভিতরে স্বপ্ন গেঁথে রাখে, সংসার আর সন্তানের। যেখানে নিজের অস্তিত্ব, নিজের একান্ত আমিত্ব পুরোপুরি অগ্রাহ্য করে সে নিজেই। কিন্তু জীবন ও জগৎ সম্পর্কে ধোঁয়াশা নিয়ে তৈরি হওয়া এক-একটা স্বপ্ন ধসে পড়ে মুহূর্তেই। আর্থিকভাবে পরনির্ভরশীলতা এবং বাস্তবতাবিবর্জিত জ্ঞান তাকে ঠেলতে ঠেলতে নিয়ে যায় কোন অন্ধকারে, যেখানে দামি মেকআপ আর ঝলমলে শাড়ি গয়নার কোনো অস্তিত্ব নাই। আমার শৈশবের বন্ধু দীর্ঘ সাত বছর স্বামীর অমানুষিক অত্যাচার সয়েছে। স্বামীর পরকীয়ার অপমান মেনে নিয়ে ঘর করেছে। আমি যখন তাকে প্রশ্ন করেছি, কেন? তার উত্তর ছিল, তাওতো একটা স্বামী বলে জিনিস আছে। রাতের বেলা বাচ্চার দুধটা, ওষুধটা আনতে আমাকে বাইরে যাওয়া লাগছে না। বাজার করতে হচ্ছে না। আমি হতভম্ব! অবশেষে অত্যাচারের মাত্রা যখন পৌঁছালো বাথরুমে আটকে মারধোর, গলা টিপে ধরা, তখন সে বেরিয়ে এল সেই সম্পর্ক থেকে। এখন দিব্যি আছে। বাজার করছে, রাতের বেলা ওষুধ কিনছে। কোনো অসুবিধা হচ্ছে না। মানুষ অভ্যাসের দাস। নিজেকে নারীত্বের আবরণে পুরে যে উদ্ভট জীবন বেছে নেয় এদেশের মেয়েরা, তাই তাকে ঠেলে দেয় অত্যাচার আর নিপীড়নের দিকে। নারীর মুক্তির পথ খুলবে, যখন নারী চাইবে। তার ওপরে সংঘটিত অপরাধ, অত্যাচার ঘুচবে, যখন সে রুখে দাঁড়াবে। তার আগে কোনোদিন নয়। পথে বেরোলে সববয়সের পুরুষ যখন নারীর দিকে নোংরা দৃষ্টি ছুঁড়ে দেয়, পাল্টা দৃষ্টি ছুঁড়ে দিন সেই সব পুরুষের দিকে। ওদের চোখে চোখ রাখুন। দেখবেন নিমেষেই মিইয়ে গিয়েছে ওরা। যারা নোংরা হাতে স্পর্শ করলো, ঘুরে দাঁড়িয়ে শক্ত হাতে চেপে ধরুন সেই হাত। যারা অশোভন ইঙ্গিত করছে, নানাভাবে উত্যক্ত করছে, আইনগত ব্যবস্থা নিন। ভয় পাবেন না। কিচ্ছু হাসিল হবে না এতে। মাথা উঁচু করে পথচলুন। আপনার চলাই বলে দেবে আপনার আত্মবিশ্বাস আর আত্মমর্যাদাবোধের কথা। কাজ হবে এতেই। জেগে উঠুন, প্রতিবাদ করুন। সাহসী হোন। আপনি সেই মানুষ, যে মৃত হয়ে বেঁচে আছে। আপনি তো সেই জন, যার হারানোর কিছু নেই। অতএব রুখে দাঁড়ান। অর্জন আসবে। আসবেই। নিজের পথ নিজের তৈরি করুন। কেউ আপনার হয়ে তা করে দেবে না। নির্যাতনের বিচার চাইতে যাবার আগে নির্যাতন প্রতিহত করুন। নিজেকে মেকআপের আড়ালে ঢেকে পোশাকে সজ্জায় মুড়ে মূল্যবান করতে চাইছেন যারা, তাদের বলি, পাশাপাশি নিজের অন্ন নিজে উপার্জনের চিন্তাটাও করুন। নিজের জীবনজীবিকার পথ খুঁজে নিন। যখনই আর্থিক ভাবে কারো ওপর নির্ভরশীল হতে হয়, বঞ্চনা আর লাঞ্চনার খড়গ নেমে আসে তখনই। বুঝতে শিখুন। এই বিশাল পৃথিবীতে প্রত্যেকটি জীব কোনো না কোনো উদ্দেশ্য নিয়ে জন্মেছে। নিজের ক্ষমতা, দক্ষতা আর প্রতিভাকে কাজে লাগান। সংসার আর সন্তানের পাশাপাশি যে একান্ত মানুষ, সেই মানুষের জন্ম যেন বৃথা না যায়। এই উপলব্ধি, এই বোধ যেদিন এদেশের প্রতিটা মেয়ের ভিতরে জেগে উঠবে, সেদিন সমাজ থেকে নারীনির্যাতন শব্দটি উঠে যাবে। নারীর সচেতনতা আর প্রতিবাদী রূপ প্রতিষ্ঠা করবে আইনের শাসন আর সামাজিক ন্যায় বিচারও। বাল্যবিবাহ বন্ধে চাই আইনের শাসন, সরকারের কঠোর অবস্থান ও হস্তক্ষেপ। আর কোটি কোটি প্রাপ্তবয়স্ক উচ্চশিক্ষিত নারীর প্রতি নির্যাতন বন্ধে চাই নারীর সচেতনতা, নারীর অসীম সাহস আর তার নিজের প্রতি বিশ্বাস ও সম্মানবোধ। নারীই জয় করবে নারীর পৃথিবী। আর কেউ নয়।
সেনাশাসক দ্বারা সুপ্রিম কোর্টের প্রধান বিচারপতির অপসারণের প্রতিবাদ করায় গৃহবন্দিও করা হয় তাকে। 

পাকিস্তানের মানবাধিকার কমিশনের প্রতিষ্ঠাতা সদস্যদের একজন তিনি। এছাড়া পাকিস্তানের সর্বপ্রথম বিনামূল্যে আইনি সহায়তা প্রদান কেন্দ্রের প্রতিষ্ঠাতাও তিনি।

পাকিস্তানের আদালতে কোনো নারীর দেয়া সাক্ষ্য পুরুষের দেয়া সাক্ষ্যের অর্ধেক সমতুল্য করে প্রণীত আইনের প্রতিবাদ করার জন্য গঠিত উইমেন’স অ্যাকশান ফোরামের প্রতিষ্ঠাতা সদস্যদেরও একজন তিনি।

পাকিস্তান সুপ্রিম কোর্ট বার অ্যাসোসিয়েশানের নেতৃত্ব দেয়া প্রথম নারীও তিনি। মানবাধিকারের পরিবেশ সৃষ্টির জন্য কাজ করে যাওয়ার জন্য ইউনেস্কো-বিলবাও পুরস্কার লাভ করেন তিনি। এছাড়া ফ্রান্স থেকে অফিসার ডি লা লিজিও ডি অনার পুরস্কারও পেয়েছেন তিনি।

ইরানে স্ব স্ব ধর্মপালনের স্বাধীনতা এবং মানবাধিকার বিষয়ক জাতিসংঘের বিশেষ রেপোটিয়ার হিসেবেও নিয়োজিত ছিলেন তিনি।
বর্ণাঢ্য কর্মজীবনে স্বীকৃতিস্বরূপ ২০১৪ সালে রাইট লাইভলিহুড অ্যাওয়ার্ড, ২০১০ সালে ফ্রিডম পুরস্কার, হিলাল-ই-ইমতিয়াজ, সিতারা-ই-ইমতিয়াজ, র‌্যামোন ম্যাগসেসাই পুরস্কার, ১৯৯৫ সালে মার্টিন এনালস পুরস্কার লাভ করেন আসমা জাহাঙ্গীর।

পাঁচ বছর আগে পাকিস্তানের নিরাপত্তা সংস্থার কয়েকজন সদস্য তাকে হত্যার পরিকল্পনাও করেছিল বলে প্রমাণ পাওয়া গিয়েছিল ফাঁস হয়ে যাওয়া কিছু গোপন সরকারি নথিপত্রে। তাকে “চুপ করানোর জন্যই” এই পরিকল্পনা করার হয় মন্তব্য করে সেসময় এই ঘটনার পিছনে থাকা শক্তির পরিচয় উদ্ঘাটনে তদন্ত দাবি করে আসমা জাহাঙ্গীর।

সাম্প্রতিক সময়ে ইরানে বিবিসি’র একজন সাংবাদিককে জাতিসংঘের র‌্যাপোটিয়ার হিসেবে কাজ করায় বিচারের মুখোমুখি করার ঘটনার প্রতিবাদ করেন আসমা জাহাঙ্গীর।

পাকিস্তানের প্রধানমন্ত্রী শাহিদ খাককান আব্বাসি তার প্রতি শ্রদ্ধা জানিয়ে বলেন, আইন ও মানবাধিকারকর্মী সম্প্রদায়ের জন্য আসমা জাহাঙ্গীরের মৃত্যু বিশাল ক্ষতি। 

নোবেলজয়ী মালালা ইউসুফজায়ী তাকে “গণতন্ত্র ও মানবাধিকারের রক্ষাকর্তা” বলে অভিহিত করেন। অ্যামনেস্টি ইন্টারন্যাশনালের দক্ষিণ এশিয়া অঞ্চলের পরিচালক ওমার ওয়ারিচ বলেন, আসমা জাহাঙ্গীর কখনই দুর্বল হননি। সমসাময়িক আরেক স্বনামধন্য পাকিস্তানি আইনজীবী সালমান আকরাম রাজা আসমা জাহাঙ্গীরকে তার পরিচিত সবচেয়ে সাহসী ব্যক্তি বলে অভিহিত করেছেন।
বর্তমানে আন্তর্জাতিক অঙ্গনে সুপরিচিত একটি নাম আনুশে হোসেন। লেখক, সাংবাদিক এবং মিডিয়া ব্যক্তিত্ব হিসেবে বিশ্বমঞ্চে বাংলাদেশের পতাকা বহন করা এই নারী সম্প্রতি অনন্যার মুখোমুখি হয়েছেন। আলাপচারিতায় উঠে এসেছে আনুশে হোসেনের সামাজিক ও রাজনৈতিক বিশ্লেষণ এবং যুক্তরাষ্ট্রে আগ্নেয়াস্ত্র নিয়ন্ত্রণ, জঙ্গিবাদসহ নানাবিষয়ে গুরুত্বপূর্ণ মতামত। 

প্রশ্নঃ সিএনএন-এর মতো বিশ্বনন্দিত প্রতিষ্ঠানে কাজ করাটা অনেকের কাছে স্বপ্নের মতো ব্যাপার। একজন বাংলাদেশি হিসেবে আপনাকে নিশ্চয়ই অনেক বাধা পেরোতে হয়েছে। সিএনএনসহ আপনার পেশাদার জীবনের নানাদিক সম্পর্কে জানতে চাই।

আনুশেঃ সিএনএন-এ আমি একজন রাজনৈতিক ভাষ্যকার এবং লেখক-কন্ট্রিবিউটর রাইটার হিসেবে কাজ করছি। তবে আমেরিকান মিডিয়াজগতে এটাই আমার একমাত্র কাজ নয়। সিএনএন-এর সাথে শুরুটা হয়েছিল ২০১৫ সালে, ওয়ান-টাইম গেস্ট হিসেবে আমন্ত্রিত হয়েছিলাম। হাতের কাছে এত বড় সুযোগ এলে অবশ্যই তা গ্রহণ করে সেখান থেকে নিজের সেরাটা বের করে আনা উচিত। আমি তখন আমেরিকান সমাজে ইসলামবিরোধী যে মনোভাব তৈরি হচ্ছিল তা নিয়ে কাজ করছিলাম। ওই সময়ই সিএনএন থেকে ফোন এসেছিল। ইউএস কেবল নেটওয়ার্কে কাজের সুযোগ পাওয়া আমার লক্ষ্য ছিল এবং তা অর্জন করাটা অবশ্যই আমার জন্য বড় ব্যাপার। একজন বাংলাদেশি হিসেবে, নারী হিসেবে এবং ভিন্ন বর্ণের মানুষ হয়ে ক্যারিয়ারে এমন মাইলস্টোন স্পর্শ করাটা বেশ কঠিন কাজ ছিল। কিন্তু এখন তা আমার ক্যারিয়ারের সম্পদ বলা চলে, বর্তমানে এটাই আমার পরিচয় বহন করে। 
মানুষ সবসময় আপনাকে একটা ক্যাটাগরির মধ্যে ফেলে বিচার করতে চাইবে। তাই এখনো নিজের অবস্থানে থেকে লড়তে হচ্ছে যাতে করে রাজনীতি, লিঙ্গ বা ধর্মের মতো বিষয় নিয়ে আমি যথাযথ স্টোরি তুলে ধরতে পারি। একই সঙ্গে সবকিছুতে ইসলামিক মতাদর্শ কিংবা ভিন্ন বর্ণের একজন মানুষের দৃষ্টিভঙ্গি না আনার ব্যাপারও রয়েছে। দিনশেষে কঠিন পরিশ্রমের মাধ্যমে মানসম্পন্ন কাজ উপস্থাপন করাটাই মূল ব্যাপার হয়ে দাঁড়ায়। নিজেকে আমি একজন কাজপাগল মানুষ হিসেবে দেখি এবং সেজন্য কঠোর পরিশ্রমও করি। কোনো কিছু নিয়ে আমার ভয় নেই। আমি বিশ্বাস করি যে, কোনো কাজে যখনই সুযোগ আসে নিজের সেরাটা দেওয়া উচিত এবং সফল হতে হলে আপনাকে তা করতেই হবে।
অনলাইন মিডিয়ার বদৌলতে সাংবাদিকতায় নানা পরিবর্তন এসেছে। তবে সংজ্ঞাগত দিক থেকে চিন্তা করলে রিপোর্ট করা এবং নিউজ লেখাকে সাংবাদিকতা বলে। হ্যাঁ, আমি টেলিভিশন, অনলাইন এবং প্রিন্ট-মিডিয়ার মতো ভিন্ন ভিন্ন প্ল্যাটফর্মে সাংবাদিকতা করছি। ক্যারিয়ারের এই পর্যায়ে এসে নিজের পছন্দমতো কাজ করার সৌভাগ্য হয়েছে আমার। তবে রিপোর্টিং-এর চেয়েও এডিটোরিয়াল এবং রাজনৈতিক ধারাভাষ্যে আমাকে বেশি কাজ করতে হয়। যখন আমি কাজটা শুরু করি তখন আমাকে ফোবর্সের জন্য নারীউদ্যোক্তা এবং ব্যবসায়ীদের একের পর এক ইন্টারভিউ করতে হতো। আমি কাজটা অনেক ভালোবাসতাম। একই সঙ্গে নারীদের গল্প নিজের ভাষায় উপস্থাপন করতেও আমি ভালোবাসি। তাই দিনশেষে একজন লেখক হিসেবে পরিচিত হতে পছন্দ করি। 
আনুশে হোসেনঃ হলি আর্টিজানের সেই মর্মান্তিক হামলার পর আমি তা নিয়ে সিএনএন-এ লিখেছি, এমএসএনবিসি এবং সিবিএস নিউজসহ যুক্তরাষ্ট্রের প্রধান সব নেটওয়ার্কে তা তুলেও ধরেছি। বর্তমানে আমি নিউইয়র্কভিত্তিক বাংলা চ্যানেল টিবিএন টোয়েন্টি ফোরের সঙ্গেও কাজ করছি। নিজেকে ওয়াশিংটনভিত্তিক একজন বাংলাদেশি সাংবাদিক হিসেবে মনে করে এসেছি এবং আমার পরিচয় নিয়ে আলাদা করে বলার কিছু নেই, কারণ আমার কাজই আমার পরিচয়। 

তবে একই সাথে বাংলাদেশি পরিচয় নিয়ে আমি গর্ব বোধ করি এবং নিজের শেকড়ের কথা মনে রাখা আমার জন্য সবসময়ই গুরুত্বপূর্ণ। আমি এমন একটি পরিবার থেকে এসেছি, যার সদস্যরা রাজনীতি এবং জনমানুষের সঙ্গে যুক্ত। আমি আমার পারিবারিক ঐতিহ্য, বাবা-মা এবং দাদা তফাজ্জল হোসেন মানিক মিয়াকে নিয়ে সবসময় গর্ববোধ করি। বাংলাদেশকে আমি সবসময় একটি মুসলিমপ্রধান গণতান্ত্রিক দেশ হিসেবে বিশ্বমঞ্চে উপস্থাপন করি, যেখানে পদে পদে নানা প্রতিবন্ধকতা থাকার পরও সর্বক্ষেত্রে এগিয়ে চলেছে দেশটির নারীসমাজ।
আমেরিকাতে গান (আগ্নেয়াস্ত্র) কালচার সত্যিই বেশ ভীতিকর এবং একই সঙ্গে ব্যতিক্রমও বটে। এত বছর এখানে থেকেও বুঝতে পারলাম না আমেরিকানরা কেন তাদের অস্ত্রশস্ত্র নিয়ে এতটা মাতামাতি করে। আমেরিকান সংবিধানে যখন সাধারণ মানুষকে অস্ত্র বহন করার অধিকার দেওয়া হয়েছিল তখন দেশটি ছিল একেবারে নতুন। ব্রিটিশদের কাছ থেকে নিজেদের রক্ষা করতে তখন হয়তো অস্ত্রের দরকার ছিল, যা এখন একেবারেই জরুরি না। গড়পড়তা একজন আমেরিকানের ১৫টির মতো মেশিনগানের কেন দরকার হবে! এটা তো যুদ্ধে ব্যবহার করা হয়! 

অবাক করার মতো ব্যাপার হলো আমেরিকাতে অস্ত্র কেনার চেয়ে ঢের কঠিন কাজ হলো এক প্যাকেট সিগারেট কেনা! এর পরিণতিতে চরম মূল্য দিতে হচ্ছে দেশটিকে এখন।
ফ্লোরিডায় সন্ত্রাসী হামলার পর পার্কল্যান্ডের শিক্ষার্থীদের ‘নেভার এগেইন’ আন্দোলন নিয়ে আমি বেশ আশাবাদী। আমেরিকাতে এমন শক্তিশালী এবং দৃঢ় আন্দোলন এর আগে দেখিনি। আমেরিকান ছেলেমেয়েরা এভাবে স্কুল-পাবলিক প্লেস বা অন্য কোথাও সহিংসতার ইতি দেখতে চায়। যে-কাজটা দেশটির প্রবীণ সমাজ করতে পারেনি তা এই শিক্ষার্থীরা করে দেখাচ্ছে। বিভিন্ন দেশের ইতিহাস ঘাটলে দেখা যাবে তরুণরাই ইতিবাচক সামাজিক এবং রাজনৈতিক পরিবর্তন নিয়ে আসে। ষাটের দশকে আমেরিকার সিভিল রাইট মুভমেন্টেও তা দেখা গিয়েছে। বাংলাদেশের ইতিহাসে মহান মুক্তিযুদ্ধ এবং সা¤প্রতিক শাহবাগ আন্দোলনেও তা প্রত্যক্ষ করেছি আমরা। তরুণদের জয় অনিবার্য, আমেরিকাতেও তরুণদের মাধ্যমে অস্ত্রের অপব্যবহার বন্ধ হবে এবং শক্ত আইন জারি হবে বলে আমি বিশ্বাস করি। 
প্রায় প্রত্যেক সমাজেই ধর্মীয় বিষয়াদি নিয়ে চরমপন্থী ভাবধারার মানুষ রয়েছে। এর বিরুদ্ধে আমাদের আজীবন লড়াই চালিয়ে যেতে হবে, কারণ প্রত্যেক সমাজে কোনো না কোনো অংশ থাকবেই যারা রাজনৈতিক স্বার্থ হাসিলের জন্য আমাদের ওপর ধর্মান্ধ নীতিমালা চাপিয়ে দিতে চাইবে। মনে রাখতে হবে, বিশ্বের সব চরমপন্থীদের একটি কমন উদ্দেশ্য হলো নারীর অধিকার নিজেদের নিয়ন্ত্রণে রাখা। 
আমি নিজেই “মম’স ডিমান্ড অ্যাকশন ফর গান কন্ট্রোল ইন আমেরিকা” নামের একটি গ্রুপের সঙ্গে যুক্ত। একেবারে জড়িত না থাকার পরেও অন্যান্য সকল সহিংসতার মতো গানশুটিংয়ে নারীরা বেশি ক্ষতির সম্মুখীন হয়। কেননা আমাদের সন্তান, পরিবারের সদস্যরা এতে মারা যাচ্ছে। 
এককথায় বললে, টাকা। আমেরিকার ন্যাশনাল রাইফেল অ্যাসোসিয়েশন (এনআরএ) একটি একটি অত্যন্ত শক্তিশালী গ্রুপ, জায়গামতো লবিং করার ক্ষমতাও তাদের আছে। তারা অস্ত্র প্রস্তুতকারী প্রতিষ্ঠানগুলোর পক্ষে কাজ করে এবং পলিটিশিয়ানদের পকেটে প্রচুর টাকা ঢালে। ডোনাল্ড ট্রাম্পকেই তো তারা ৩০ মিলিয়ন ডলার দিল। যখনই পলিটিকাল সাপোর্ট দরকার হয়, এনআরএ তা কিনে নেয়। 
যৌনহয়রানি এবং নারীর প্রতি সব ধরনের সহিংস আচরণের প্রতিবাদ করা এই আন্দোলন এখন হয়তো শক্তিশালী রূপ ধারণ করেছে, তবে বিষয়টি একেবারে নতুন কিছু নয়। তথ্য-উপাত্ত বিশ্লেষণ করে দেখা যায় ভিন্ন বর্ণ এবং দরিদ্র অবস্থা থেকে উঠে আসা নারীরা কর্মক্ষেত্রে চরমভাবে যৌনহয়রানি, বেতনবৈষম্য এবং অনৈতিক কারণে চাকরিচ্যুত হওয়ার মতো ঘটনার শিকার হন।
মুসলিম এবং দেশের চলমান আইন অনুযায়ী মৃত ব্যক্তির একজন মেয়ে থাকলে এবং কোনো ছেলে না থাকলে মেয়ে মৃত ব্যক্তির মোট সম্পত্তির অর্ধেক পাবে। যদি একাধিক মেয়ে থাকে এবং ছেলে না থাকে মেয়েরা মোট সম্পত্তির দুই-তৃতীয়াংশ পাবে এবং এ অংশ সব মেয়েদের মধ্যে সমান ভাগে ভাগ হবে। [স্ত্রী জীবিত থাকলে স্বামীর রেখে যাওয়া সম্পত্তির সন্তান থাকা অবস্থায় ১/৮ অংশ (এক-অষ্টমাংশ) পাবেন এবং সন্তান না থাকলে ১/৪ অংশ (এক-চতুর্থাংশ) পাবেন।] বাকি সম্পত্তি মৃত ব্যক্তির ভাই বা ভাইয়ের ছেলেরা পাবেন। 

অর্থাৎ, ধরুন, আপনি সারাবছর গরুর মতো খেটে সম্পত্তি করলেন। ভাইয়ের সাথে আপনার কোনো সম্পর্ক নেই। ভাইয়ের ছেলেদের সাথে যোজন যোজন দূরে বসবাস আপনার। আপনি যা করেছেন সবই আপনার একক পরিশ্রমের ফসল, উত্তরাধিকার সূত্রে প্রাপ্ত নয়। কিন্তু আপনার ছেলে না হয়ে আপনি এক বা একাধিক কন্যা সন্তানের জনক হলেন। এই অপরাধে (?) আপনার সম্পত্তির একটা বিরাট অংশ বের হয়ে যাবে। অর্থাৎ আপনার সারাজীবনের সঞ্চয় আপনার পরিবারের বাইরে চলে গেল। 

ইসলামে আইনটি যখন করা হয় তখন সমাজে কমিউনিটিভিত্তিক জীবনব্যবস্থা চালু ছিল। সেখানে পরিবারের চেয়ে সমাজ কিংবা কমিউনিটির স্বার্থ বেশি দেখা হতো। কিন্তু এখন আর সেটা নেই। এখন সব পরিবারকেন্দ্রিক। প্রতিটি পরিবার অন্য পরিবার থেকে স্বতন্ত্র। সম্পত্তি অর্জন কিংবা দেখভালের জন্য পরিবারের বাইরের সদস্যদের কোনো ভূমিকা এখন থাকে না। এ রকম সমাজব্যবস্থায় পুত্রের অবর্তমানে মৃতের নিজের কন্যাসন্তানকে বাবার পুরো সম্পত্তি প্রদান না করে তুলনামূলকভাবে দূরবর্তী আত্মীয় চাচা-ফুফুদের কাছে সেই সম্পত্তি হস্তান্তর কোনোভাবেই গ্রহণযোগ্য আইন হতে পারে না। 

এর সম্ভাব্য প্রতিকার হিসেবে আমরা ভাবছি, বা করে থাকি, পুত্রসন্তানের অনুপস্থিতির কারণে পিতা তার জীবদ্দশায় কন্যাসন্তানের অনুকূলে সম্পত্তি উইল করে যান। এক্ষেত্রে সমস্যা হলো উইল করতে হলে সহ-শরিকদের মতামত গ্রহণ করতে হয়। যা বাস্তবে বেশ কঠিন ব্যাপার। আবার জীবদ্দশায় কন্যাসন্তানকে সম্পত্তি দান করে দিলে মুশকিল হলো বাবা-মায়ের নিরাপত্তাহীনতা তৈরি হয়। কারণ সম্পত্তিতে আইনগতভাবে আর বাবার মালিকানা থাকে না। সম্পত্তিহীনভাবে বাকি সময়টা মেয়ের গলগ্রহ হয়ে পড়ে থাকার ঝুঁকি কেউ নিতে চান না। কিংবা আজ দেবো কাল দেবো করে হঠাৎ করে মারা গেলে বা অপমৃত্যু ঘটলে মেয়েরা নিজের বাবার সম্পত্তির একটা বিরাট অংশ থেকে বঞ্চিত হন।
আমি লক্ষ্য করে দেখেছি, যাদের এক বা একাধিক কন্যা সন্তান আছে কিন্তু ছেলে সন্তান হওয়ার আর সম্ভাবনা নেই বা আর সন্তান নিতে চান না, তারা নিজের সম্পত্তি কিভাবে তাদের কন্যারা সম্পূর্ণ অংশই পেতে পারে তার জন্য ফাঁকফোকর বা বিকল্প ব্যবস্থা খোঁজেন। কিন্তু আমার প্রশ্ন হলো, বিকল্প ব্যবস্থার অনুসন্ধান করা মানেই তো ইসলামি আইনের বিপক্ষে যাওয়া, তাই যদি করতে চান, তাহলে আইনটা পরিবর্তনের জন্য আওয়াজ তোলা হচ্ছে না কেন? দেশে ছেলে সন্তানহীন দম্পতির সংখ্যা অসংখ্য, কেবল তারাই এই আইনের বিরোধিতা করলেই তো আইনটি বদলে যেতে পারে। 

পুত্রের অবর্তমানে কন্যাকে মৃত পিতার অবশিষ্ট সম্পত্তি প্রদান করে আইন প্রণয়নের ব্যাপারে বাংলাদেশ আইন কমিশন বেশ আগেই সরকারের কাছে সুপারিশ করেছে। কমিশনের দাবি, ইসলামি নীতির মধ্যে থেকেই এভাবে আইন প্রবর্তন করা সম্ভব। এ প্রসঙ্গে তারা ইন্দোনেশিয়ার সর্বোচ্চ আদালতের একটি রায়কে উল্লেখ করেছে। ইন্দোনেশিয়ার আদালত ছেলে সন্তানের অনুপস্থিতিতে মেয়ে সন্তানকে মৃত পিতার উত্তরাধিকার সম্পত্তির অবশিষ্টাংশ প্রদানের পক্ষে রায় প্রদান করেছেন। রায়ে যুক্তি দিয়ে বলা হয়েছে, সূরা নিসার ১৭৬ নম্বর আয়াত অনুসারে নিঃসন্তান ব্যক্তির মৃত্যুর পর তার সম্পত্তি জীবিত ভাই-বোনের কাছে চলে যায়। এ আয়াত থেকে বোঝা যায়, মৃতের সন্তান-সন্ততি না থাকলে তবেই সম্পত্তি মৃতের ভাই-বোনদের কাছে চলে যাবে। সুতরাং মৃতের সন্তান থাকলে তার ভাই-বোনেরা সেই সম্পত্তিতে অংশ পাবে না, সেটিই এ আয়াত থেকে সাব্যস্ত হয়। নিঃসন্তান ব্যক্তি বলতে বর্তমানে এমন ব্যক্তিকে বোঝানো হয়, যার ছেলে সন্তান নেই; অথচ কোরআন শরিফে সন্তান বলতে পুরুষবাচক কোনো শব্দ উল্লেখ করা হয়নি। সে হিসেবে একজন মেয়ে সন্তান থাকলেও মৃতের সম্পত্তি তার ভাই-বোনদের কাছে যাবে না বলেই এ আয়াত থেকে সাব্যস্ত করা সম্ভব। সুতরাং, মৃতের ছেলে সন্তানের অবর্তমানে যে সম্পত্তি বর্তমানে মৃতের ভাই-বোন বা দূরের কোনো আত্মীয়ের কাছে চলে যাচ্ছে, তা কন্যাসন্তানের অনুকূলে প্রদান করে বিশেষ আইন করার পক্ষপাতী বাংলাদেশ আইন কমিশন।

পুত্রসন্তানের অবর্তমানে কন্যাসন্তানের কাছে পুরো সম্পত্তি না গিয়ে মৃতের তুলনামূলক দূরবর্তী আত্মীয়ের কাছে সম্পত্তি চলে যাওয়ার এ ধারণা কি কোরআন শরিফে নির্দিষ্টভাবে বর্ণিত আছে? এ ব্যাপারে ইসলামি উত্তরাধিকার আইন বিশেষজ্ঞ মো. ইমদাদুল্লাহ বলেন (দৈনিক যায় যায় দিনকে), কোরআন শরিফে কেবল নারীদের নির্দিষ্ট অংশ দেয়া হয়েছে। সূরা নিসায় পুত্রসন্তানের অবর্তমানে কন্যাসন্তানদের জন্য উত্তরাধিকার সম্পত্তির সর্বোচ্চ দুই-তৃতীয়াংশ বরাদ্দ দেয়া হয়েছে। কিন্তু পুত্রসন্তান না থাকলে কন্যাসন্তানকে নির্ধারিত অংশ দেয়ার পর বাকি সম্পত্তি কোথায় যাবে, সে ব্যাপারে কোরআন শরিফে স্পষ্ট কিছু বলা নেই। মূলত হাদিসের মধ্য দিয়ে এ বিধান সাব্যস্ত হয়েছে।
ধরুন, হাদিসে থাকলই। আমরা হাদিসের সব আইন কি এখনও রাষ্ট্রীয়ভাবে মানি? এই যে কুরআনে বলা হয়েছে, একজন পুরুষের সাক্ষ্য দুজন নারীর সমান। [২নং সূরা আল-বাকারার ২৮২ নং আয়াত] এটা কি এখন বাংলাদেশের কোর্টে বা বিচারব্যবস্থায় মানা হয়? না-হলে, এই যুগ-অনুপযোগী সম্পত্তি আইন মানা হবে কোন যুক্তিতে? তাছাড়া ইজমার অপশন কুরআনেই আছে। সুরা ইউনুসের ৭১নং আয়াতে উল্লেখ আছেঃ তথা তোমরা তোমাদের সিদ্ধান্তকে চুড়ান্ত কর।রাসূলুল্লাহ(সা.) বলেন, আমার উম্মাতের কাছে যা ভালো আল্লাহর কাছেও তা ভালো। ইমাম আবূ হানীফা (র.) বলেন, “শরীয়াতের কোনো হুকুমের ব্যাপারে একই যুগের সকল মুজতাহিদদের একমত হওয়াকে ইজমা বলে।” অর্থাৎ ইসলামি পণ্ডিতরা ইসলামের ভেতর থেকেই এর সুরাহা করতে পারেন।

জানি, যাদের ছেলে সন্তান আছে, তারা এটা নিয়ে উচ্চবাচ্য করবেন না। কিন্তু যাদের কেবল কন্যা সন্তান আছে, তারা এখনই আওয়াজ তোলেন। আপনি আপনার মেয়েকে বেশি ভালোবাসেন নাকি ভাইয়ের ছেলেকে? দেশের আইন বললেই আপনি মানবেন কেন, এই অন্যায় আইন? এটা কেবল নারীর অধিকার প্রতিষ্ঠার ব্যাপার না, আপনি পুরুষ, পিতা হিসেবে আপনার অধিকার প্রতিষ্ঠার বিষয়ও এর সাথে জড়িয়ে। আপনি পুরুষ বলেই কি নিজের মেয়ের হক অন্য একটা পুরুষের হাতে তুলে দেবেন?

আমার পরিবার থেকে একটা উদাহরণ দিই। আমার বড়ভাইয়ের তিন কন্যা সন্তান। মেজভাইয়ের দুই ছেলে। বড়ভাই সারাদিন খেটে খেটে নিজের সম্পত্তি তৈরি করছে আর মেজভাই বসে বসে পা দোলাচ্ছে সেই সম্পত্তির ভাগ নেবে বলে। লোকজনকে সে বলেও সে কথা। বড়ভাই হুজুর বলে হয়ত ইসলামি এই আইনের পরিবর্তন চাইবেন না, কিন্তু আমি নিশ্চিত, তিনি এই আইনের ফাঁকফোকর খুঁজে বের করবেন বা অলরেডি বিকল্প ভেবে নিয়েছেন। এখন রাষ্ট্র যদি আইনটা করে দেয়, তাহলে ব্যক্তির আর মনে করার কারণ থাকে না যে, সে ইসলামি আইনের বিরোধিতা করছে।

মেয়েদের পিতা-মাতার সম্পত্তিতে সমান অধিকার প্রতিষ্ঠা করতে পারলে নারী-পুরুষ উভয়ের জন্যই মঙ্গল। সাধারণত স্বামী-স্ত্রী ঝগড়া হলে স্বামী বলে ফেলেন, ‘ভালো না লাগলে তুমি আমার সংসারে থেকো না’। বা স্ত্রী রাগের বসে বলেন, ‘থাকো তোমার সংসার নিয়ে’। কিন্তু স্ত্রী যাবেন কোথায়? বাবার বাড়ি তো এখন তার ভাইদের বাড়ি। আবার ঘরছাড়া হলে স্বামীর বাড়িও তার বাড়ি থাকে না। নারীর এই নিরাপত্তাহীনতার কারণ হলো তার সম্পত্তিতে সমান অধিকার না থাকা। আমি মনে করি, উপরের বিষয় ছাড়াও, সবক্ষেত্রে পিতা-মাতার সম্পত্তিতে ছেলেমেয়ের সমান অধিকার প্রতিষ্ঠিত হোক। আমার বোন যেমন পৈতৃকসূত্রে আমার সমান সম্পত্তি পাবেন, আমার স্ত্রীও তেমন তার পৈতৃকসূত্রে তার ভাইদের সমান সম্পত্তি পাবেন। আমি তো সমস্যা কিছু দেখছি না।
মুক্তিযুদ্ধের পঁয়তাল্লিশ বছর পর মুক্তিযোদ্ধা স্বীকৃতি পাওয়া প্রিয়ভাষিণী নিজেকে সফল দাবি না করতে পারেন। কিন্তু দেশের মানুষ তাঁকে মনে রাখবে সফল একজন যোদ্ধা হিসেবেই, জীবনের বিভিন্ন পর্যায়ে বিভিন্ন ক্ষেত্রে যাকে যুদ্ধ করতে হয়েছে আমরণ। প্রিয়ভাষিণী যুদ্ধ করেছিলেন হানাদারদের নিপীড়নের বিরুদ্ধে। তাদের পরাজয়ের পর তার যুদ্ধ ছিল হানাদারদের এদেশিয় দোসরদের বিরুদ্ধে। সংসারজীবনে তাঁকে অব্যাহত রাখতে হয়েছিল সংগ্রাম। কখনো অর্থাভাবে পড়ে ধরেছিলেন সংসারের হাল। কখনোবা নিজের সামাজিক মর্যাদাকে প্রতিষ্ঠা করতে গিয়ে লড়তে হয়েছে সামাজিক প্রতিকূলতার বিরুদ্ধে। 

আজ এই লেখনীর মাধ্যমে আমরা বিনম্র চিত্তে স্মরণ করছি সেই মহীয়সী নারীকে।
প্রিয়ভাষিণীর জন্ম ১৯৪৭ সালের ১৯ শে ফেব্রুয়ারি খুলনা শহরে নানার বাড়িতে। ‘ফেয়ারি কুইন’ নামের সেই বাড়িতেই শিল্প-সাহিত্যের পরিমন্ডলে তাঁর বেড়ে ওঠা। সৈয়দ মাহবুবুল হক এবং রওশন হাসিনা দম্পতির প্রথম সন্তান ছিলেন প্রিয়ভাষিণী। তাঁর নানা এডভোকেট আবদুল হালিম ছিলেন তৎকালীন রাজনীতিতে বেশ সক্রিয়। একসময় কংগ্রেস করতেন। দেশভাগের পর ১৯৫৪ এর যুক্তফ্রন্ট সরকার আমলে স্পিকার হয়েছিলেন। কর্মসূত্রে নানা খুলনা থেকে ঢাকায় এলে প্রিয়ভাষিণীও আসেন তাঁর সাথে। এখানে তিনি প্রথমে ভর্তি হন টিকাটুলির নারী শিক্ষা মন্দিরে এবং পরবর্তীতে সিদ্ধেশ্বরী গার্লস স্কুলে। এই স্কুলে তিনি শিক্ষক হিসেবে পেয়েছেন শহীদ জননী জাহানারা ইমামকে। পরবর্তীসময় খুলনায় ফিরে গিয়ে পাইওনিয়ার গার্লস স্কুল থেকে এসএসসি এবং খুলনা গার্লস স্কুল থেকে এইচএসসি ও ডিগ্রি পাশ করেন।
সংগ্রামী জীবনের প্রতিচ্ছবি প্রিয়ভাষিণীর কর্মজীবন ছিল এককথায় বিচিত্র ও বর্ণাঢ্য। কর্মজীবনে তিনি স্কুলে শিক্ষকতা থেকে শুরু করে কাজ করেছেন টেলিফোন অপারেটর হিসেবেও। ইউএনডিপি, ইউএনআইসিইএফ, এফএও, কানাডিয়ান দূতাবাসের মতো প্রতিষ্ঠান ছিল তাঁর কর্মক্ষেত্র। জীবনের শেষাংশে তিনি হয়ে ওঠেন অনন্যসাধারণ এক ভাস্কর ও কারুশিল্পী।
প্রিয়ভাষিণী প্রথমবার বিবাহবন্ধনে আবদ্ধ হন ১৯৬৩ সালে। কিন্তু তাঁর সে সংসার স্থায়ী হয়েছিল মাত্র আট বছর। ১৯৭২ সালে দ্বিতীয়বারের মতো বিয়ে করেন সরকারি কর্মকর্তা আহসান উল্লাহ আহমেদকে। এই মানুষটিই ছিলেন বিভিন্ন ক্ষেত্রে প্রিয়ভাষিণীর প্রেরণা। স্ত্রীর দুঃসময়ে তিনি ভলোবেসে সাহস যুগিয়েছেন। ছয় সন্তানের জননী প্রিয়ভাষিনী সন্তানদের সবাইকেই মানুষ করেছেন নিজের হাতে।
একাত্তরের ভয়াল দিনগুলোতে বাংলার লাখো মেয়ের মতো প্রিয়ভাষিণীর জীবনেও দুর্যোগ নেমে আসে। হানাদার বাহিনী তাঁকে ধরে নিয়ে যায় ক্যাম্পে। সেখানে তাঁর ওপর চলে অকথ্যা নির্যাতন। ফিরে আসার পর দেখলেন আপন, বহুদিনের চেনা মানুষগুলোই তাঁকে এড়িয়ে চলছে, ঠেলে দিচ্ছে দূরে। হানাদারদের ক্যাম্পে তাঁর সাথে কি হয়েছিল তা তিনি দীর্ঘ আটাশ বছর কাউকে জানাননি। কিন্তু একসময় তাঁর লড়াকু সত্তাই তাঁকে মুখ খুলতে প্রেরণা দিল। নিজের সামাজিক মর্যাদা রক্ষার পাশাপাশি লাখো নির্যাতিত নারীর পক্ষে তিনি উচ্চারণ করলেন, “যুদ্ধের শিকার হয়েছে যে নারী তার তো লজ্জা পাওয়ার কিছু নেই।” যুদ্ধাপরাধীদের বিচারের লক্ষ্যে গঠিত আন্তর্জাতিক অপরাধ ট্রাইব্যুনালে তিনি যুদ্ধাপরাধীদের বিরুদ্ধে সাক্ষ্যও দিয়েছেন। সাহসের সঙ্গে বর্ণনা দিয়েছেন তাঁর ওপর চলা দুঃসহ নির্যাতনের।
ভাস্কর হয়ে ওঠার গল্প 
প্রিয়ভাষিণীর শিল্পের প্রতি অনুরাগ সৃষ্টি হয়েছিল নানাবাড়িতে বেড়ে ওঠার সেই সময়টাতেই। মাত্র নয় বছর বয়সেই বীণাপাণি স্কুলে পড়াকালীন তাঁর ভাস্কর্য প্রতিভা উন্মোচিত হয়। ১৯৫৯ সালে প্রিয়ভাষিণী যখন দৌলতপুর গার্লস স্কুলের ছাত্রী তখন তাঁর পরিচয় হয়েছিল প্রখ্যাত শিল্পী এস এম সুলতানেরর সাথে। তবে তিনি তখনো অতটা বিখ্যাত হয়ে উঠেননি। ২৬ বছর পর এসএম সুলতান যখন খ্যাতির শীর্ষে তখন তাঁর সাথে কাকতালীয়ভাবে আবার দেখা হয় প্রিয়ভাষিণীর। এস এম সুলতানের উৎসাহ আর প্রেরণাতেই তিনি মনযোগ দেন ভাস্কর্য সৃষ্টিতে। একসময় খ্যাতিও পান ভাস্কর হিসেবে। তার শিল্পকর্ম বিখ্যাত মূলত এর সহজলভ্য এবং প্রকৃতিনির্ভর উপকরণের জন্য।
পুরস্কার-সম্মাননা 
মুক্তিযুদ্ধে তাঁর অসামান্য ত্যাগ ও মুক্তিযুদ্ধকালীন সময়ে নিপীড়িত নারীদের সামাজিক মর্যাদা রক্ষায় তাঁর অনন্য অবদানকে স্বীকৃতি দিয়ে বাংলাদেশ সরকার তাঁকে মুক্তিযোদ্ধা ঘোষণা করে ২০১৬ সালের ১১ই অগাস্ট। ২০১০ সালে পেয়েছিলেন বাংলাদেশের সর্বোচ্চ রাষ্ট্রীয় স্বীকৃতি ‘স্বাধীনতা পুরস্কার’। এছাড়া ২০০৪ সালে ‘রিডার্স ডাইজেস্ট’ ম্যাগাজিন তাঁকে ‘হিরো’ সম্মাননায় ভূষিত করে। গুনী এই শিল্পী ও ব্যক্তিত্বকে ১৯৯৯ সালে অনন্যা শীর্ষ দশ সম্মাননায় ভূষিত করা হয়। এছাড়াও কাজের স্বীকৃতিস্বরূপ আরো পেয়েছেন ‘চাদেরনাথ পদক’, ওয়াইডাব্লিউসিএ’র রৌপ্য জয়ন্তী পুরস্কার। ৪ই জানুয়ারি, ২০১৮ এই ভাস্কর্যশিল্পী লাভ করেন সুলতান স্বর্ণপদক। 

আত্মজীবনী 
প্রিয়ভাষিণীর আত্মজীবনী ‘নিন্দিত নন্দন’ প্রকাশিত হয় ২০১৪ সালের একুশে বইমেলায়।

তাঁর চলে যাওয়া 
দীর্ঘদিন ধরেই একের পর এক অসুখ এসে বাসা বাঁধছিল প্রিয়ভাষিণীর শরীরে। অবশেষে ৬ মার্চ, ২০১৮, মঙ্গলবার, বেলা পৌনে ১টায় রাজধানীর ল্যাব এইড হাসপাতালের সিসিইউতে ৭১ বছর বয়সে শেষনিঃশ্বাস ত্যাগ করেন এই সংগ্রামী নারী।

আজীবন সংগ্রাম করে যাওয়া এই নারী কখনোই হতাশাকে প্রশ্রয় দেননি। তিনি সবসময় সম্ভাবনাকেই বড় করে দেখেছেন। বিভিন্ন সাক্ষাৎকারে তাঁর সে মনোভাব প্রকাশ পেয়েছে। স্বদেশকে তিনি ভালোবাসতেন মনেপ্রাণে। আর তাইতো বাংলাদেশের স্বাধীনতা-সংগ্রামে নির্যাতিত হয়েও কখনও মাথা হেঁট করেননি। বরং সাহসের সাথে প্রতিবাদ করেছেন নিপীড়কদের বিরুদ্ধে। অধিকার চেয়েছেন মুক্তিযুদ্ধে নিপীড়তদের।

অন্যায়-নিপীড়নের বিরুদ্ধে এমন সাহসী পদক্ষেপই প্রিয়ভাষিণীকে করে তুলেছে সবার প্রিয় ও সম্মানীয়। আর তাইতো তিনি চিরজাগরূক থাকবেন এদেশের মানুষের অন্তরে। চিরদিন। চিরকাল।
স্বাধীন বাংলা বেতার কেন্দ্র। একটি নাম। একটি প্রতিষ্ঠান। একটি ইতিহাস। 

শোষণ, নিপীড়ন আর বঞ্চনার বিরুদ্ধে সংঘটিত একাত্তরের মহান মুক্তিযুদ্ধে এ নাম, এ প্রতিষ্ঠান ছিল মুক্তিযোদ্ধাদের জন্য প্রেরণার বাতিঘর।

যুদ্ধকালীন সময়ে মুক্তিযোদ্ধাদের মনোবল চাঙা করা এবং যুদ্ধপরিস্থিতি নিয়ে তাদেরকে যাবতীয় তথ্য দিয়ে সাহায্য করাই ছিল এ প্রতিষ্ঠানের প্রধানতম কাজ। এখান থেকে প্রচারিত প্রেরণামূলক গান আর তেজোদ্দীপক স্লোগান শুনেই তো গাঁয়ের শান্ত-সুবোধ কিশোরটির রক্তও চনমনিয়ে উঠেছিল, যে কিশোর স্টেনগান হাতে দেশমাতৃকার পতাকা ওড়াতে গিয়ে আর ঘরে ফেরেনি।

প্রতিষ্ঠা
২৫শে মার্চের কালরাতে হানাদাররা নিরস্ত্র বাঙালিকে শেষ করতে নির্বিচার হত্যাযজ্ঞ তো চালিয়েছিলই, সাথে বাঙালির প্রাণের নেতা বঙ্গবন্ধুকে গ্রেফতার করে নিয়ে যায় পশ্চিম পাকিস্তানে। গ্রেফতারের আগে বঙ্গবন্ধু একটি সংক্ষিপ্ত বার্তা প্রদান করে যান। সেদিন রাতেই বার্তাটি পৌঁছানো হয়েছিল চট্টগ্রামে। রাতেই চট্টগ্রামের বিভিন্ন জায়গায় মাইকে বার্তাটি প্রচারিত হলেও আনুষ্ঠানিকভাবে সেটি পঠিত হয় পরদিন অর্থাৎ ২৬ মার্চ। ঐদিন দুপুরে কালুরঘাট ট্রান্সমিশান কেন্দ্র থেকে স্বাধীনতার ঘোষণা হিসেবে বঙ্গবন্ধুর বার্তাটি পাঠ করেন চট্টগ্রামের আওয়ামী লীগ নেতা এম এ হান্নান।
সেদিনই চট্টগ্রাম বেতার কেন্দ্রের কয়েকজন কর্মী বেতারে পূর্ব-পাকিস্তানের স্বাধীনতার পক্ষে প্রচারণা চালানোর সিদ্ধান্ত নেন। সিদ্ধান্ত অনুযায়ী চট্টগ্রাম বেতার কেন্দ্রের নতুন নাম হয় ‘স্বাধীন বাংলা বিপ্লবী বেতার কেন্দ্র’ (বিপ্লবী শব্দটি পরে বাদ দেয়া হয়)। তবে সার্বিক নিরাপত্তার স্বার্থে বেতারকর্মীরা চট্টগ্রাম বেতার কেন্দ্রকে ব্যবহার না করে কালুরঘাট বেতার কেন্দ্রকেই ব্যবহার করেন। ঐদিন সন্ধ্যা ৭টা ৪০ মিনিটে সেখান থেকে প্রচারিত হয় স্বাধীন বাংলা বেতার কেন্দ্রের প্রথম অনুষ্ঠান ‘স্বাধীন বাংলা বিপ্লবী বেতার কেন্দ্র থেকে বলছি’। এভাবেই প্রতিষ্ঠিত হয় মুক্তিসংগ্রামে অনন্য অবদান রাখা এ প্রতিষ্ঠানের।

এগিয়ে চলা
১৯৭১ সালের ১০ই এপ্রিল গঠিত হয় মুজিবনগর সরকার। মে মাসে স্বাধীন বাংলা বেতার কেন্দ্রকে ট্রান্সমিটার দেয়ার আবেদন করা হয় ভারত সরকারের কাছে। ভারত সরকারের কাছ থেকে ৫০ কিলোওয়াট মিডিয়াম ওয়েভের একটি ট্রান্সমিটার পাওয়ার পর স্বাধীন বাংলা বেতারের প্রথম আনুষ্ঠানিক অধিবেশন অনুষ্ঠিত হয় ২৫ শে মে। কলকাতায় অস্থায়ী সরকারের রাষ্ট্রপতি ও অন্যান্য মন্ত্রীদের প্রাথমিক আবাসের ব্যবস্থা করা হয়েছিল বালিগঞ্জ সার্কুলার রোডের ৫৭/৮নং দোতলা বাড়িটিতে। সেই বাড়িটিকেই ব্যবহার করা হয় স্বাধীন বাংলা বেতার কেন্দ্রের কার্যালয় হিসেবে। এখান থেকেই সব অনুষ্ঠান নিয়মিতভাবে সম্প্রচারিত হতে থাকে।

কর্মী ছিলেন যাঁরা 
বর্তমানে স্ব-ক্ষেত্রে বিখ্যাত এমন অনেক ব্যক্তিত্ব যেমন আলী যাকের, কামাল লোহানী এবং সৈয়দ হাসান ইমাম ছিলেন স্বাধীন বাংলা বেতার কেন্দ্রের প্রশাসনিক কাঠামোর অংশ এবং কলা-কুশলীদের অন্তর্ভুক্ত। কবি আসাদ চৌধুরী, আবদুল গাফফার চৌধুরী, কবি নির্মলেন্দু গুণ প্রমুখ নিয়োজিত ছিলেন গীতিকার হিসেবে। আর যাদের কণ্ঠের গান শুনে মুক্তিযোদ্ধাদের রক্ত টগবগ করে ফুটত তাদের মধ্যে ছিলেন সমর দাস, আবদুল জব্বার, আপেল মাহমুদ, লাকি আখন্দ এবং ফকির আলমগীরের মতো মানুষ।
প্রচারিত অনুষ্ঠানমালা 
স্বাধীন বাংলা বেতার কেন্দ্র থেকে প্রচারিত অনুষ্ঠান চরমপত্রের কথা কে না জানে! আব্দুল মান্নানের পরিকল্পনায় এবং এম আর আখতার মুকুলের হাস্যরসাত্মক ভাষা ও ভঙ্গিতে উপস্থাপিত সেই অনুষ্ঠানের মাধ্যমে হানাদারদের হেনস্তা হওয়ার কথা শুনে মুক্তিযোদ্ধারা পেত সাহস ও প্রেরণা আর সাধারণ মানুষ পেত আশা। একাত্তরের সেই ভয়াল দিনগুলোতেও মানুষকে আমোদিত করত এই অনুষ্ঠান। নিয়মিত অন্যান্য অনুষ্ঠানের মধ্যে ছিল কুরআনের বাণী, ইসলামের দৃষ্টিতে, জল্লাদের দরবার (নাটিকা), বজ্রকণ্ঠ (বঙ্গবন্ধুর ভাষণ), দৃষ্টিপাত, বিশ্বজনমত, বাংলার মুখ, প্রতিনিধির কণ্ঠ, পিন্ডির প্রলাপ (রম্য কথিকা), দর্পণ কথিকা, প্রতিধ্বনি, কাঠগড়ার আসামি ইত্যাদি।

স্বাধীন বাংলা বেতার কেন্দ্রের গান 
স্বাধীন বাংলা বেতার কেন্দ্র মূলত বিখ্যাত হয়ে আছে কালজয়ী সব গানের জন্য। সেসব গান মানুষের হৃদয়ে পৌঁছে দিয়েছিল মুক্তির বাণী। করেছিল সংগ্রামে উদ্দীপ্ত। ‘জয় বাংলা বাংলার জয়’, ‘শোন একটি মুজিবরের থেকে’, ‘আমার সোনার বাংলা’, ‘মোরা একটি ফুলকে বাঁচাবো বলে’, ‘পূর্ব দিগন্তে সূর্য উঠেছে’ গানগুলোর তালে তালে মুক্তিযোদ্ধারা হতেন আরো তেজোদ্দীপ্ত, আরো সাহসী। এই গানগুলোই তাদের স্বপ্ন আর বিশ্বাসকে দিয়েছে শক্তি।

বিখ্যাত স্লোগান 
‘সাবাস বাংলাদেশ, এ পৃথিবী অবাক তাকিয়ে রয়, জ্বলে পুড়ে মরে ছারখার তবু মাথা নোয়াবার নয়’, কবি সুকান্ত ভট্টাচার্যের এই বিখ্যাত লাইনটি ছিল একাত্তরের অন্যতম স্লোগান। এছাড়াও ‘বাংলার প্রতিটি ঘর আজ রণাঙ্গন-প্রতিটি মানুষ সংগ্রামী মুক্তিযোদ্ধা, প্রতিটি মানুষ স্বাধীনতার জ্বলন্ত ইতিহাস’, ‘হানাদার পশুরা বাংলাদেশের মানুষ হত্যা করেছে- আসুন, আমরা পশু হত্যা করি’, ‘প্রতিটি আক্রমণের হিংসাত্মক বদলা নিন। সংগ্রামকে ঢেউয়ের মতো ছড়িয়ে দিন’, ‘গ্রেনেড গ্রেনেড গ্রেনেড-শত্রুর প্রচন্ড গ্রেনেড হয়ে ফেটে পড়েছে মুক্তিযোদ্ধারা’ স্লোগানগুলো মুক্তিবাহিনীর প্রত্যয়কে করেছে শাণিত, প্রতিটি মুক্তিযোদ্ধাকে করেছে আরো ক্ষীপ্র।

স্বাধীন বাংলা বেতার কেন্দ্র পাকিস্তানি হানাদারদের বিরুদ্ধে এক অসম লড়াইয়ে বাংলার মানুষকে যে সাহস এবং উদ্দীপনা জুগিয়েছে তা হয়তো অন্য কোনোভাবে পাওয়া সম্ভব হতো না। বাংলাদেশের স্বাধীনতার সাথে তাই স্বাধীন বাংলা বেতার কেন্দ্রের নামটি জড়িয়ে আছে, থাকবে চিরদিন।
দেশের জন্য অসামান্য অবদানের স্বীকৃতি জানাতে সংগ্রামী নারীদের ‘জয়িতা অন্বেষণে বাংলাদেশ’ শীর্ষক কার্যক্রমের আওতায় নিয়মিতভাবে সম্মাননা দিয়ে চলেছে বাংলাদেশ মহিলা ও শিশু বিষয়ক মন্ত্রণালয়। এরই অংশ হিসেবে আন্তর্জাতিক নারী দিবস ২০১৮ উপলক্ষে মুক্তিযোদ্ধা আমিনা বেগমকে শ্রেষ্ঠ জয়িতার সম্মাননা প্রদান করা হয়। আর এরই মাধ্যমে সমাজ উন্নয়নে অসামান্য অবদান রাখা এই নারীর জীবন সবার সামনে এলো যা থেকে যে কেউই দেশপ্রেমের দীক্ষা নিতে পারেন। 

১৯৬৯-৭০ সালে সিরাজগঞ্জ মহাবিদ্যালয়ের নির্বাচিত যুগ্ম সম্পাদক ও তৎকালীন ছাত্রলীগের মহিলা সম্পাদক আমিনা বেগম নিজ রাজনৈতিক দর্শন ও দেশের টানে যুদ্ধে যোগ দিয়েছিলেন। একাত্তরের স্বাধীনতা সংগ্রামের দিনগুলোতে ভারতের পাঙ্গা আর্মি ক্যাম্প থেকে অস্ত্র ও গোলাবারুদ সংগ্রহ করে সিরাজগঞ্জে ৭ নম্বর সেক্টরে মুক্তিযোদ্ধাদের কাছে পৌঁছে দেয়া ছিল তার অন্যতম প্রধান কাজ। এর পাশাপাশি এক গ্রাম থেকে অন্য গ্রাম ঘুরে ঘুরে বীরাঙ্গনাদের শারীরিক ও মানসিক সেবা প্রদান, প্রসূতি মায়েদের চিকিৎসা সেবার নিশ্চিত করা এবং যুদ্ধশিশুদের নিরাপদ ভবিষ্যতের ব্যবস্থা করার জন্য একাগ্র চিত্তে কাজ করেন এই মহিয়সী নারী। এ সময় ১৯ জন যুদ্ধশিশুকে হোটেল ইন্টার কন্টিনেন্টালে বিদেশিদের হাতে তুলে দিয়ে তাদের ভবিষ্যত রক্ষায় গুরুত্বপূর্ণ ভুমিক পালন করেন আমিনা। যুদ্ধের পরও সমাজ উন্নয়নমূলক কাজে তিনি ছিলেন সমান সক্রিয়। ১৯৯৪ থেকে ২০০৮ সাল পর্যন্ত তৃণমূল পর্যায়ে অসংখ্য মহিলাকে নারী সংগঠনে যোগ দিতে উৎসাহ দেয়ার পাশাপাশি যুদ্ধাপরাধীদের বিচারের জন্য টেক্সাস-এর একটি আন্তর্জাতিক মাতৃভাষা দিবস অনুষ্ঠানে বীরমাতাদের পক্ষ থেকে শক্তিশালি বক্তব্য রেখে সমাদৃত হন এই মুক্তিযোদ্ধা।
বর্তমানে সমন্বিত স্বেচ্ছাসেবী মহিলা উন্নয়ন সংস্থার সভানেত্রী পদে নারীর ক্ষমতায়নের জন্য কাজ করে চলা এই বরেণ্য ব্যক্তিত্ব সামনের দিনগুলোতে বাল্যবিবাহ প্রতিরোধ, বীরাঙ্গনাদের আবাসন ব্যবস্থাসহ গুরুত্বপূর্ণ কাজে নিজেকে সম্পৃক্ত করার পরিকল্পনা করেছেন। 

মাননীয় প্রধানমন্ত্রী শেখ হাসিনা ও মহিলা ও শিশু বিষয়ক মন্ত্রণালয়ের প্রতিমন্ত্রী মেহের আফরোজ চুমকির উপস্থিতিতে এই মুক্তিযোদ্ধার হাতে পুরষ্কার তুলে দেয়ার মাধ্যমে এই সংগ্রামী জয়িতার অবদানের স্বীকৃতি কিছুটা হলেও দেয়া গেল, পুরো জাতিও এতে সম্মানিত হল। 
ক্রিকেট-ফুটবলপাগল বাংলাদেশিদের কাছে গলফ অনেকটাই অপরিচিত একটি খেলা। তবে আন্তর্জাতিক অঙ্গনে গলফার সিদ্দিকুর রহমানের সাফল্যের মাধ্যমে সাম্প্রতিককালে খেলাটির পরিচিতি বেড়েছে। যদিও এতদিন ধরে বিশ্বব্যাপী নামকরা এই খেলাটিতে বাংলাদেশি নারীদের পেশাদারভাবে অংশগ্রহণ ছিল না, সেই আক্ষেপও এবার ঘুচেছে। দেশের প্রথম পেশাদার নারী গলফারের খেতাব পেয়েছেন সামাউন আঞ্জুম অরণি।

অরণির প্রথম পরিচয় তিনি বাংলাদেশের প্রথম পেশাদার নারী গলফার। তবে এর পাশাপাশি দেশসেরা গলফার সিদ্দিকুর রহমানের স্ত্রী- এই পরিচয়টাও উল্লেখ করার মতো। স্বামী সিদ্দিকুর বেশ কয়েকবছর ধরে আন্তর্জাতিক অঙ্গনে দেশকে প্রতিনিধিত্ব করছেন। সে জায়গায় অরণিও গলফের ক্লাব হাতে দেশের মেয়েদের জন্য অনন্য এক দৃষ্টান্ত স্থাপন করেছেন। গত ২৭ জানুয়ারি আনুষ্ঠানিকভাবে বাংলাদেশ প্রফেশনাল গলফারস অ্যাসোসিয়েশন (বিপিজিএ) অরণির হাতে ‘প্রো-কার্ড’ তুলে দেয়। এক কথায় বলতে গেলে পেশাদার পর্যায়ে গলফ খেলার সার্টিফিকেটের মতো কাজ করে এই কার্ড। 

তবে এই কার্ড অর্জনের পথটা মোটেও মসৃণ ছিল না। স্কুল জীবনে মাথায় গলফের পোকা না থাকলেও ২০১০ সালে এইচএসসি পরীক্ষা শেষ করে গলফকেই ধ্যান-জ্ঞান মেনে এগোতে থাকেন অরণি। পরীক্ষার পর ছুটির দিনগুলোতে প্রায়ই কুর্মিটোলা গলফ কোর্সে মা গুলনাহারের খাবারের দোকানে আসতেন অরণি। সে থেকেই অরণির গলফ প্রেম, স্টিক হাতে চলতে থাকে ঘণ্টার পর ঘণ্টা নিবিড় অনুশীলন। গলফ ফেডারেশনের অধীনে চলা বাছাইপর্বের গন্ডি পেরিয়ে জাতীয় অ্যামেচার ওপেনে খেলার যোগ্যতা লাভ করেন অরণি। কঠোর পরিশ্রমের সুফল পেতে বেশি দেরি হয়নি। ২০১৩ বাংলাদেশ গেমসে সেনাবাহিনী দলের হয়ে ব্রোঞ্জপদক জিতে নিন তিনি। 

২০১৫ সালে সিদ্দিকুরের সঙ্গে বিয়ের পর কিছুদিন অনিয়মিত হয়ে পড়লেও ধীরে ধীরে স্বরূপে ফিরে আসেন অরণি। আর এরই প্রমাণ পেশাদার গলফার হিসেবে তার প্রো-কার্ড অর্জন। তবে গলফার অরণির পরীক্ষা এখনই শেষ হয়নি। পেশাদার টুর্নামেন্টে খেলতে হলে প্রফেশনাল গলফ ট্যুর অব ইন্ডিয়া (পিজিটিআই)-এর বাছাই স্কুলে খেলে আরো একবার যোগ্যতা প্রমাণ করতে হবে। আর অদম্য অরণি যে তা পারবেন এ নিয়ে সন্দেহের অবকাশ নেই। 

একজন গলফার হিসেবেই থেমে থাকলেও একটা কথা ছিল। অরণির পথচালা আরো সুদূর বিস্তৃত। খেলার পাশাপাশি কোচিং জগতেও পা রেখেছেন এই কর্মচঞ্চল নারী। গতবছর নয়াদিল্লিতে ভারতের জাতীয় গলফ একাডেমির অধীনে কোচিংয়ের ‘ডি’ লাইসেন্স করেন তিনি। এরপর চণ্ডীগড়ে গিয়ে করেছেন ‘সি’ লাইসেন্স। গলফের প্রতি তার ভালোবাসা এবং এর পেছনে নিবেদনের গল্পটা তাই যে কারো জন্যেই অনুপ্রেরণাদায়ক। 

দেশিয় প্রেক্ষাপটে নারী হিসেবে গলফের মতো অচেনা এবং চ্যালেঞ্জিং ক্ষেত্রে নিয়মিত হওয়াটাই বেশ দুরূহ। আর সেই কাজটি আরে ভালোভাবে করে দেখিয়েছেন অরণি। গলফার অরণির পথচলা অব্যাহত থাকুক, তার পথ ধরে গøফস্টিক হাতে সাফল্যে ভাসুক আরো অসংখ্য নারী।
তার নাম রূপানন্দা। পার্বত্য জেলা রাঙামাটির রাজবাড়ি এলাকায় জন্মেছেন। বড়ও হয়েছেন সবুজ পাহাড়ের স্নিগ্ধ হাওয়া আর রাঙামাটি গায়ে মেখে। এক সময় রাজধানী শহর ঢাকায় চলে আসতে হলো তাকে। সরকারি পেশাজীবী পিতার কর্মসূত্রেই এলেন ঢাকায়। মাধ্যমিক আর উচ্চমাধ্যমিক পর্যায়ের পড়াশোনা শেষ করলেন এখানেই। ভর্তি হবার সুযোগ পেলেন ঢাকা বিশ্ববিদ্যালয়ের সমাজবিজ্ঞান বিভাগে। তখন ২০০৭ সাল।

সমাজবিজ্ঞান দ্বিতীয় বর্ষে থাকাকালীনই রূপানন্দা অস্ট্রেলিয়া সরকারের বৃত্তি পান ২০০৯ সালে। ইউনিভার্সিটি অফ অ্যাডিলেডের মতো বিশ্ববিদ্যালয়ে পড়ার সুযোগ পেয়ে কে হারাতে চায়! রূপানন্দাও চাইলেন না। ঢাকা থেকে পাড়ি জমালেন সুদূর অস্ট্রেলিয়ায়।

সেখানে গিয়ে স্নাতক শেষ করলেন ২০১২ সালে। তাও আবার প্রথম শ্রেণি বৃত্তি পেয়ে। ভাবলেন, স্নাতকে যখন এত ভালো রেজাল্ট তখন গবেষণায় কেন নামবেন না! তাছাড়া বিশ্ববিদ্যালয় কর্তৃপক্ষ তো মেধাবী শিক্ষার্থীদের শতভাগ সুযোগ দিতে প্রস্তুত আছেই। যেই ভাবা সেই কাজ। ‘বাংলাদেশের প্রবাসী শ্রমিক-সংক্রান্ত নীতিমালার মূল্যায়ন’ শিরোনামে গবেষণাপত্র লেখার কাজে মন দিলেন। তিন-চার বছর খেটেখুটে তৈরি করা গবেষণাকর্ম জমা দিলেন ২০১৬ সালের ডিসেম্বরে। বিশ্ববিদ্যালয় তাকে তার কর্মের স্বীকৃতি দিল গত বছরের ১২ সেপ্টেম্বর সমাবর্তনে ডিগ্রি দেয়ার মাধ্যমে।

সফল এই নারীর কাছে প্রশ্ন ছিল, এত বিষয় থাকতে পিএইচডির জন্য প্রবাসী-শ্রমিক সংক্রান্ত বিষয়টিকেই কেন বেছে নেয়া? রূপানন্দার সুন্দর জবাব, ‘বিমানবন্দরে দেখেছি দেশের জন্য রক্ত পানি করে রেমিট্যান্স আয় করা মানুষগুলোর দীর্ঘ সারি। আমরা স্বচ্ছন্দে পেরিয়ে যাই ইমিগ্রেশনের যাবতীয় আনুষ্ঠানিকতা। কিন্তু ইমিগ্রেশনে ওই মানুষগুলোর অপেক্ষা যেন ফুরোয় না। প্রিয়জনের কাছে যেতে তাদের কত অপেক্ষা। এই দেখেই সিদ্ধান্ত নিয়েছি এদের জন্য কখনো কিছু করার সুযোগ এলে ছাড়ব না।
কথা রেখেছেন রূপানন্দা। এই ডিগ্রি অর্জনের মাধ্যমে তিনি সৃষ্টি করলেন ইতিহাস। প্রথম কোনো বাংলাদেশি আদিবাসী নারী হিসেবে পিএইচডি ডিগ্রি অর্জন করলেন। তার আগে বাংলাদেশের ৫০টি ক্ষুদ্র জাতিসত্তার কোনো নারী এই অর্জন ছুঁতে পারেনি। তাঁর করা গবেষণার ওপর ভিত্তি করেই হয়তো একদিন বাংলাদেশের প্রবাসী শ্রমিকদের দুর্দশা দূর করতে এগিয়ে আসবে সরকার।

রূপানন্দার অবসরপ্রাপ্ত সরকারি চাকরিজীবী বাবার নাম বিক্রম রায়। আর মা বিপাশা রায়। এই দম্পতির ছোট সন্তান রূপানন্দা। রূপানন্দা নিজেও বিয়ে-থা করে সংসার গুছিয়েছেন। চিকিৎসক স্বামী রিপন তঞ্চঙ্গ্যা আর ১০ মাস বয়সী মেয়ে পার্নিতাকে নিয়ে তার ছোট্ট সাজানো সংসার।

রূপানন্দা রূপকথার মতোই সাফল্যের মঞ্চে উঠে গেলেন তরতর করে। তবে তিনি সাফল্যের সবটুকু কৃতিত্ব নিজের করে নিলেন না। বরং জানালেন, এই পথে তার সাথে ছিল তার বাবা-মা, স্বামী আর শ্বশুরবাড়ির সবার অকুণ্ঠ সমর্থন আর সহযোগিতা। রূপানন্দা কৃতিত্বের ভাগ দিলেন অস্ট্রেলিয়া সরকারকেও। তাদের দেয়া বৃত্তি পেয়েই যে তিনি এতদূর আসার প্রথম পদক্ষেপটি নিতে পেরেছেন।

প্রথম আদিবাসী নারী হিসেবে পিএইচডি নিয়েও রূপানন্দা পুরোপুরি আনন্দে ভেসে যেতে পারেননি। কেননা, ক্ষুদ্র জাতিগোষ্ঠীর পিছিয়ে পড়া মানুষদের কথা তার মনে পড়েছে বারবার। তারা এখনো এতটাই পিছিয়ে আছে যে প্রথম কোনো নারীর পিএইচডি ডিগ্রি অর্জন করতে এতদিন লাগল।

পার্বত্য অঞ্চলের আদিবাসী মানুষগুলোর জীবনাচরণ কল্পনা করতে গেলেই ভেসে ওঠে কষ্ট জর্জরিত সংগ্রামী এক জীবন। এখনো বান্দরবান, রাঙামাটি কিংবা খাগড়াছড়ির পাহাড়ে গেলে দেখা মেলে মাথার সাথে কায়দা করে পিঠের ওপর ঝুলিয়ে নেয়া ঝোলাতে কাঠের বোঝা নিয়ে পাহাড়ি পথে হেঁটে চলা কিশোরি বা বৃদ্ধাদের। তবে রূপানন্দার মতো মেয়েরা যখন এগিয়ে যাচ্ছে সামনে থেকে আরো সামনে; তখন আশা করাই যায় একদিন পাহাড়ের কষ্টসহিষ্ণু এই মানুষদের জীবনেও আসবে স্বাচ্ছন্দ্য আর সুখ। তারাও সমানতালে এগিয়ে চলবে সমতলের মানুষদের সাথে পাল্লা দিয়ে।

দিনে দিনে রূপানন্দাদের সংখ্যা বাড়বে সেই স্বপ্ন দেখাটা বাহুল্য নয় নিশ্চয়ই।
শহীদ মিনার। নামটা শুনলেই কেমন একটা শিহরন জাগে বুকে। রফিক, সালাম, বরকত, শফিউর, জব্বারদের বুকে নিয়ে দাঁড়িয়ে থাকা স্মৃতির এই মিনার বাঙালি জাতির স্বাতন্ত্র্যের এক মহান প্রতীক। পবিত্রতার প্রতীক সাদা রঙের স্তম্ভগুলো যেমন আমাদের অন্তরে শহীদের পবিত্র আত্মার প্রতি শ্রদ্ধাবোধ জাগায়, তেমনি মাঝের লাল বৃত্ত আমাদেরকে প্রেরণা দেয় আত্মত্যাগের। এই শহীদ মিনারের পেছনে লুকিয়ে আছে ত্যাগ, বিরহ আর বেদনার পাশাপাশি মহান এক গৌরবগাথা।

১৯৫২-র রক্তঝরা দুপুর। আগের দিন জারি করা ১৪৪ ধারা ভেঙে স্বাপ্নিক তারুণ্য ছুটল মিছিলে। লক্ষ্য একটাই- বাঙালির প্রাণের ভাষাকে অবমাননা করার মতো ধৃষ্টতার সমুচিত জবাব দেয়া। এমনও ভেবেছে কেউ? ভাষার জন্য এতটা করা। ও মা! এ যে মায়ের ভাষা। হ্যাঁ, বাংলার অদম্য তরুণদল সেদিন দেখিয়েছিল কীভাবে রক্ত দিয়ে অধিকার কিনতে হয়।

মিছিল চলছিল। হঠাৎই প্রচন্ড ঠা ঠা শব্দে প্রকম্পিত হয়ে ওঠে ঢাকা মেডিক্যাল কলেজ এলাকা। ‘রাষ্ট্রভাষা বাংলা চাই’ লেখা প্ল্যাকার্ড আর ফেস্টুন হাতে দামাল ছেলের ক’জন লুটিয়ে পড়েন মুহূর্তেই। তৎক্ষণাৎ ইতিহাসের বুকে রক্ত দিয়ে লেখা হয়ে যায় এক দারুণ ইতিহাস।

শহীদদের সঙ্গীরা শপথ নিলো শহীদদের আত্মত্যাগের স্মৃতি রক্ষার্থে তৈরি হবে স্মৃতিস্তম্ভ। ২৩শে ফেব্রুয়ারির বিকেল বেলা শুরু হলো শহীদ মিনার তৈরির কাজ। বদরুল আলম আর সাঈদ হায়দারের করা নকশায় জিএস শরফুদ্দিনের (যিনি পরবর্তীসময় ইঞ্জিনিয়ার শরফুদ্দিন নামে পরিচিতি পান) তদারকিতে দুজন রাজমিস্ত্রীর হাতে নির্মিত হয় শহীদ স্মৃতির প্রথম স্তম্ভ। ইট-বালি নেয়া হয় মেডিকেল কলেজের সম্প্রসারণের জন্য রাখা মজুদ থেকে। আর সিমেন্ট আসে পুরান ঢাকার পিয়ারু সরদারের গুদাম থেকে। সেদিন রাতের মধ্যেই ঢাকা মেডিকেল কলেজের ছাত্র হোস্টেলের বার নম্বর শেডের পূর্ব প্রান্তে, কোণাকুণিভাবে হোস্টেলের মধ্যবর্তী রাস্তার গা-ঘেঁষে শহীদদের রক্তভেজা স্থানে সগৌরবে অস্তিত্ব জানান দেয় ১০ ফুট লম্বা ৬ ফুট চওড়া শহীদদের স্মৃতি নিয়ে দাঁড়ানো মিনার।
খবরের কাগজে আসে শহীদ মিনার তৈরির সংবাদ। শাসকের চোখে রক্ত ছলকে ওঠে বাঙালিদের দমাতে না পারার ক্ষোভ ও অপমানে। ২৪শে ফেব্রুয়ারির সকালে ‘শহীদ স্মৃতিস্তম্ভ’ অনাড়ম্বরভাবে উদ্বোধন হয় শহীদ শফিউলের পিতার হাতে। ২৬শে ফেব্রুয়ারি সকাল দশটায় দৈনিক আজাদের তৎকালীন সম্পাদক আবুল কালাম শামসুদ্দিনের হাতে শহীদ মিনার উদ্বোধিত হয় আনুষ্ঠানিকভাবে। এবার ছাত্র, শিক্ষকসহ সর্বস্তরের লোকের বিপুল সমাবেশ হয়। তবে শাসকগোষ্ঠীর রক্তচক্ষু এড়ানো গেল না। কেননা কোনোরকম পূর্বপ্রস্তুতি ছাড়া তৈরি হওয়া ইট সিমেন্টের সাদামাটা এই স্তম্ভ তাদের সিংহাসনকে চ্যালেঞ্জ ছুঁড়ে দিচ্ছিল বারবার। সেদিন বিকেলেই সরকার পুলিশ আর সেনাবাহিনী পাঠিয়ে ছাত্রদেরকে হোস্টেলে অবরুদ্ধ করে গুঁড়িয়ে দেয় সদ্যনির্মিত শহীদ মিনারটি।

তারপর? তারপরের গল্প শুধু বাঙালির উত্থানের গল্প। শহীদদের স্মৃতি মুছে দেবে পাকিস্তানি জালিম শাসক? তা তো হয়ইনি। উলটো তাদের এমন আগ্রাসী মনোভাব বাংলার সাধারণ মানুষদের মনে শহীদদের স্মৃতি চিরজাগরুক করে দিয়েছে। দেশের বিভিন্ন স্থানে বিশেষ করে শিক্ষাপ্রতিষ্ঠানে নির্মিত হতে থাকে শহীদ মিনার। ১৯৫৩ সাল থেকেই একুশে ফেব্রুয়ারি দিনটিকে শহীদ দিবস হিসেবে পালন করা শুরু হয়।

১৯৫৬ সালে পাকিস্তান সরকার অবশেষে বাধ্য হয় বাংলাকে অন্যতম রাষ্ট্রভাষা হিসেবে স্বীকৃতি দিতে। ৫৭ সালে ভাস্কর হামিদুজ্জামানের করা নকশা অনুসারে শুরু হয় বর্তমান শহীদ মিনার নির্মাণের কাজ। ’৫৮-তে জারী হলো সামরিক আইন। শহীদ মিনারের নির্মাণ কাজও থেমে যায়।

চার বছর বন্ধ থাকার পর লেফটেন্যান্ট জেনারেল আযম খান তৎকালীন পূর্ব পাকিস্তানের গভর্নর থাকাকালীন ১৯৬২ সালে পুনরায় নির্মাণ কাজ শুরু হয়। এবার গোটা কাজ তত্ত্বাবধানের দায়িত্ব বর্তায় ঢাকা বিশ্ববিদ্যালয়ের উপাচার্য অধ্যাপক ড. মাহমুদ হোসেনের নেতৃত্বে গঠিত একটি কমিটির ওপর। শিল্পী হামিদুর রহমান আর তার সহকারী ভাস্কর নভেরা আহমেদের পরিকল্পনা ছিল অনেক কিছু দিয়ে কেন্দ্রীয় শহীদ মিনারটিকে সাজানোর। ছিল জাদুঘর, ম্যুরাল, ফোয়ারা আর ভাষাশহীদ সন্তানের মৃতদেহ কোলে মায়ের ভাস্কর্য যুক্ত করে সুন্দর একটি কমপ্লেক্স বানানোর স্বপ্ন। কিন্তু এখানেও বাঁধ সেধেছে স্বৈরাচারী সরকার। অবশেষে মূল নকশা ছেঁটে-কেটে সংক্ষিপ্তরূপেই নির্মাণ কাজ শেষ করা হয় প্রেরণাদায়ক এ স্মৃতিস্তম্ভের। নির্মাণ কাজ শেষ হয় ১৯৬৩ সালের শুরুতে। ঐ বছরই ২১শে ফেব্রুয়ারি ভাষা আন্দোলনে আত্মত্যাগ স্বীকার করা শহীদ আবুল বরকতের মা হাসিনা বেগমকে দিয়ে নতুন শহীদ মিনারের উদ্বোধন হয়। 

মাথার ওপর গনগনে সূর্যকে সাক্ষী রেখে ফাল্গুনের পলাশ, শিমুল আর কৃষ্ণচূড়া বিছানো রাজপথে এ মাটির যে সন্তানেরা মাথা উঁচু করে বিদায় নিয়েছিল তারা যেন ফাল্গুনে ফুটে থাকা পলাশ শিমুল আর কৃষ্ণচূড়ার মতোই উজ্জ্বল আর সূর্যের মতো তেজোদ্দীপ্ত, চিরভাস্বর।
জাতিগতভাবে বেশ সমৃদ্ধ ইতিহাস আমাদের। নিজ অধিকার আদায়ের দাবিতে আমাদের পূর্ব-পুরুষেরা যে-সংগ্রাম করেছেন বিশ্বের নানাপ্রান্তের বঞ্চিত মানুষদের জন্য তা অনুকরণীয় বলা চলে। মাসটা যখন ফেব্রুয়ারি তখন ২১শের গৌরবময় অধ্যায় স্মরণ না করলেই নয়। জাতীয় জীবনে ভাষা আন্দোলনের মাহাত্ম্য অনুধাবন কম-বেশি আমরা সবাই করতে পারি। এই লেখায় অমর একুশের প্রভাব একটু ভিন্ন আঙ্গিকে শৈল্পিক চিত্রায়নের মাধ্যমে দেখা যাক। 

৫২-এর উত্তাল দিনগুলোতে প্রাণের বাংলা ভাষার স্বীকৃতির জন্যই রাস্তায় নেমেছিল এদেশের মানুষ। আন্দোলন যখন ভাষা নিয়ে, বলার অপেক্ষা রাখে না দেশের সাহিত্য-সংস্কৃতি কিংবা চলচ্চিত্রের মতো শৈল্পিক ক্ষেত্রগুলোতে ৫২-এর প্রভাব ব্যাপক। ৫২-কে কেন্দ্র করে তাই কবিতা, গান, গল্প-উপন্যাস, নাটকসহ শিল্পের নানা শাখায় কালজয়ী সৃষ্টি রয়েছে, যার মাধ্যমে আমাদের শিল্পাঙ্গন হয়েছে আরো সমৃদ্ধ। এমনই কিছু অনন্য সৃষ্টিকর্ম সম্পর্কে আলোচনা করা যাক। 

একুশের গান
২১শে ফেব্রুয়ারি মানেই বাড়ি-ঘর, রাস্তায় ‘আমার ভাইয়ের রক্তে রাঙানো’ গানের ধ্বনি। বাংলাদেশের সংস্কৃতির অবিচ্ছেদ্য অংশ এই গানটি এক কথায় ৫২-এর রক্তমাখা সেই দিনটির সুরময় উপাখ্যান। সাংবাদিক ও লেখক আবদুল গাফফার চৌধুরীর রচনায় গানটিতে চূড়ান্ত সুর প্রদান করেন প্রখ্যাত সুরকার আলতাফ মাহমুদ। একুশের স্মৃতিচারণ, শাসকগোষ্ঠীর নিপীড়নের বর্ণনা এবং এর বিরুদ্ধে প্রতিবাদের আহ্বান কিংবা জাতিগত একক 
সত্ত্বার পরিচয়-কী নেই এই গানে! এই গানটি ছাড়াও গীতিকার আব্দুল লতিফের ‘ওরা আমার মুখের ভাষা কাইরা নিতে চায়’-এর কথা বলা যায়। গানটির আগ্রাসীভঙ্গি অত্যাচারী শাসকগোষ্ঠীর বিরুদ্ধে উত্তপ্ত স্লোগানের মতো কাজ করেছে যুগে যুগে। আর এর স্বরূপ ‘ওরা কথায় কথায় শেকল পরায় আমার হাতে-পায়ে’-লাইনটির মাধ্যমেই পাঠক ঠিকই বুঝতে পারবেন।
একুশের কবিতা
ভাষাসৈনিক মাহবুব উল আলম চৌধুরীর ‘কাঁদতে আসিনি, ফাঁসির দাবি নিয়ে এসেছি’ ভাষা আন্দোলন নিয়ে রচিত প্রথম কবিতা। ৫২-এর ২১শে ফেব্রুয়ারির পরপরই এই কবিতা রচনা করেন তিনি এবং তৎকালীন সময়ে তরুণ সমাজে তা প্রতিবাদের স্ফুলিঙ্গ তৈরির পথে অনুঘটক হিসেবে কাজ করে। এর পাশাপাশি পরবর্তীসময় কবি শামসুর রাহমান রচিত ‘বর্ণমালা, আমার দুঃখিনী বর্ণমালা’, নির্মলেন্দু গুণের ‘আমাকে মাল্য দেবে দাও’ এবং সৈয়দ শামসুল হকের ‘সভ্যতার মণিমধ্যে’-কবিতাগুলোতে অমর একুশের কথা উঠে এসেছে বারবার। 

উপন্যাসের পাতায় একুশে ফেব্রুয়ারি
ভাষা আন্দোলনের প্রেক্ষাপটে বাংলা সাহিত্য-সংস্কৃতির প্রবাদপ্রতিম ব্যক্তিত্ব জহির রায়হান রচনা করেন ‘আরেক ফাল্গুন’ নামের উপন্যাসটি। মাত্র তিনদিন ও দুইরাতের বর্ণনাকে ঘিরে কাহিনি রচিত হয় এই উপন্যাসে। প্রথম দুদিন ধরে একুশ পালনের প্রস্তুতি এবং তৃতীয় দিনে তার চূড়ান্ত পরিণতির যে উপাখ্যান জহির রায়হান লিখেছেন তাকে কেন্দ্র করে উপন্যাসের পাতায় এরপর বহুবার উঠে এসেছে ১৯৫২। ‘একুশে ফেব্রুয়ারি’ নামেই অনবদ্য আরেকটি উপন্যাস রচনা করেন তিনি। এছাড়া শওকত ওসমানের ‘আর্তনাদ’ এবং সেলিনা হোসেনের ‘নিরুত্তর ঘণ্টাধ্বনি’ একুশের বার্তা নিয়ে গেছে প্রজন্ম থেকে প্রজন্মে।
মঞ্চনাটক ও চলচ্চিত্রে ভাষা আন্দোলন 
ভাষা আন্দোলনকে ঘিরে রচিত নাটকের কথা বলতে গেলে মুনীর চৌধুরী রচিত ‘কবর’ নাটকের কথা বলতেই হবে। ভাষা আন্দোলনে যুক্ত ছাত্রদের গুলি করে হত্যা এবং ঘটনা ধামাচাপা দেওয়ার জন্য কবরে পুঁতে ফেলাকে কেন্দ্র করে এক ভৌতিক পরিবেশ সৃষ্টি করে অনেকটা রূপকের মাধ্যমে প্রতিবাদের ভাষা তুলে ধরেন মুনীর চৌধুরী, যা যুগ যুগ ধরে শিহরিত করেছে দর্শকদের।

বাংলা চলচ্চিত্রের ইতিহাসে অনন্য এক ক্ল্যাসিক জহির রায়হানের ‘জীবন থেকে নেয়া’। এই ছবিতে ব্যবহৃত ‘আমার ভাইয়ের রক্তে রাঙানো’, ‘এ খাঁচা ভাঙ্গব আমি কেমন করে’ কিংবা পরবর্তীসময় জাতীয় সংগীতের মর্যাদা পাওয়া ‘আমার সোনার বাংলা’ গান এ দেশের স্বকীয়তা ফুটিয়ে তোলা হয়েছে। এর সঙ্গে অনেকটা ব্যঙ্গ-রসাত্মক প্লটে কাহিনি ও অভিনয়ের মাধ্যমে ভাষা আন্দোলন তথাপি স্বাধীনতা আন্দোলনের প্রেক্ষাপটও এসেছে বারবার। 

গল্প, কবিতা, উপন্যাস, চলচ্চিত্র- মোদ্দাকথা শিল্প-সংস্কৃতির প্রতিটি ক্ষেত্রে ২১শে ফেব্রুয়ারি দখল করে নিয়েছে পরম শ্রদ্ধার একটি স্থান। 

প্রকৃতির নিয়মে আসছে ঋতুরাজ বসন্ত। শীতের রিক্ততা, শুষ্কতা ভুলিয়ে ফাগুনের আগুন নিয়ে ঋতু-পরিক্রমায় বাংলা ভাষাভাষীদের জীবন রাঙাতে প্রকৃতিতে ফিরে এসেছে ঋতুরাজ বসন্ত। বসন্তের এই ছোঁয়ায় বরাবরের মতো এবারো বিশ্ববিদ্যালয় পড়ুয়া তরুণদের মধ্যে ছড়িয়ে পড়বে। ক্যাম্পাসগুলোতে তাই দেখা যাবে ঋতুরাজ বরণের নানা আয়োজন। 

ঢাকা বিশ্ববিদ্যালয়
কোনো রকম পূর্বপ্রস্তুতি ছাড়াই ১৯৯১ সালে ঢাকা বিশ্ববিদ্যালয়ের চারুকলা অনুষদের একদল শিক্ষার্থীর উদ্যাপন করা বসন্তের প্রথম দিন। কয়েক বছর পর, চারুকলাসহ অন্যান্য বিভাগের শিক্ষার্থীরা আর সব উৎসবের মতোই এই দিনটিকে ঘিরে সাংস্কৃতিক অনুষ্ঠানের আয়োজন শুরু করে। আর আজ পহেলা ফাল্গুন দেশের অন্যতম একটি বৃহৎ সার্বজনীন উৎসবে পরিণত হয়েছে। আমরা যারা শহুরে কৃত্রিমতার মধ্যে থাকি তারা প্রায়ই বাঙালি সংস্কৃতির অবিচ্ছেদ্য অংশগুলো থেকে দূরে থাকি। চারুকলার শিক্ষার্থীদের বসন্ত উৎসব আয়োজনের আরেকটি কারণ ছিল মানুষ যেন গ্রামীণ বাঙালি সংস্কৃতিকে ভুলে না যায়।
পহেলা ফাল্গুনে রাজধানীতে ঢাকা বিশ্ববিদ্যালয়ের চারুকলার সামনে বিভিন্ন বর্ষের শিক্ষার্থীরা বসন্ত উৎসবে আগত দর্শনার্থীদের কপালে এঁকে দেয় বসন্তের আলপনা। যার মাধ্যমে তৈরি হয় অনন্য মেলবন্ধন। পাবলিক লাইব্রেরি, সোহরাওয়ার্দী উদ্যান, রমনাপার্ক, টিএসসি থেকে শুরু করে গোটা বিশ্ববিদ্যালয়, হলুদ রঙে ছেয়ে যায় পুরো ক্যাম্পাস এলাকায়।

আর এই ফাল্গুন মাসে ভাষার জন্য প্রাণ দিয়েছে বাঙালি। থোকা থোকা ফুল হয়ে ফুটে আছেন সালাম, বরকত, রফিক, জব্বার, শফিক। সেই বায়ান্ন থেকে প্রতিবছর ফিরে ফিরে আসে একুশে গ্রন্থমেলা। স্বাধীনতার পর প্রতি বছর ফেব্রুয়ারি মাসে আয়োজিত গ্রন্থমেলা বাঙালির ভাষা, সাহিত্য, সংস্কৃতি ও ঐতিহ্যের অংশ হয়ে উঠেছে। গ্রন্থমেলাকে কেন্দ্র করে মানুষের যে ঢল নামে তাতেও পাওয়া যায় প্রাণের ছোঁয়া।

জাহাঙ্গীরনগর বিশ্ববিদ্যালয়
শহরের অন্য প্রান্তে জাহাঙ্গীরনগর বিশ্ববিদ্যালয়েও বর্ণিল আয়োজনে বসন্ত বরণ উৎসব পালিত হয়। শহরের কোলাহলের কিছুটা বাইরে প্রকৃতির কাছাকাছি উপভোগ করার ফুসরত মেলে এখানে। মেহেদি উৎসব, বাউল সংগীত, ঘুড়ি উড়ানোসহ নানারকম খেলার মাধ্যমে এ উৎসব উদযাপন করে বিভিন্ন বিভাগ ও সংগঠন। বিশ্ববিদ্যালয়ের মহুয়া তলায় দিনব্যাপী বসন্ত উৎসবের আয়োজন করা হয়। এদিনে জাহাঙ্গীরনগর বিশ্ববিদ্যালয় ক্যাম্পাসের চারপাশে বাসন্তী রঙের ছড়াছড়ি দেখা যাবে। মেয়েদের পরনে থাককেব বাসন্তী শাড়ি। কপালে লাল টিপ, হাত ভর্তি কাচের চুড়ি, গলায় পুঁতির মালা। চোখে, ঠোঁটে, মুখে এমনকি হাতের ব্যাগেও রঙের প্রলেপ। বসন্তের সৌরভ নিয়ে বর্ণিল সাজে মোহনীয় বাঙালি নারীর পাশাপাশি ছেলেরাও নানারঙের পাঞ্জাবি, ফতুয়া ও কাঁধে নানাবর্ণের চাদর ঝুলিয়ে উৎসবে মেতে উঠবে তাদের প্রাণের ক্যাম্পাসে।
চট্টগ্রাম বিশ্ববিদ্যালয়
চট্টগ্রাম বিশ্ববিদ্যালয়ে গান, নৃত্য, আবৃত্তি ও নাটকসহ নানাআয়োজনে দিনব্যাপী বসন্ত উৎসব উদযাপন করে উদীচী শিল্পীগোষ্ঠীসহ বিশ্ববিদ্যালয়ের নানা সংগঠন। নাট্যকলা বিভাগের শিক্ষার্থীদের আয়োজন থাকে এই দিনে। ছেলেদের পোশাক হিসেবে পাঞ্জাবিই থাকে তরুণদের পছন্দ আর তরুণীরা পড়েন শাড়ি আর চুলে রঙ-বেরঙের ফুল। পুরো ক্যাম্পাসে বিরাজ করে উৎসবের আমেজ।
নারীদের বিভিন্ন উপায়ে যৌনহয়রানি বিষয়টি বিশ্বের সব দেশেই নানাধরনের নিন্দা, প্রতিবাদ ও সচেতনতামূলক আলোচনায় থাকলেও খুবই আশ্চর্যজনকভাবে এ বিষয়ে অভিযোগ পাওয়া যায় খুবই কম। এমনকি জাতিসংঘের প্রতিবেদনেও দেখা গেছে যে, এসব ঘটনায় অভিযোগ কম হওয়ার মূল কারণ হলো বেশিরভাগ ক্ষেত্রে নিজেদের নির্যাতনের শিকার হিসেবে পরিচয় প্রকাশ করতে অনিচ্ছুক হন নারীরা।

এছাড়া যৌনহয়রানির সংজ্ঞা বিশ্বজুড়ে এক রকম না হওয়াও এ বিষয়ে নারীদের মধ্যে সচেতনতার অভাবের একটি বড় কারণ বলে মনে করছেন বিশেষজ্ঞরা। বিভিন্ন সংস্কৃতি ও সামাজিক রীতিনীতিতে নারীদের প্রতি আচরণের মানদন্ড ভিন্ন হওয়ায় এই জটিলতা তৈরি হয় বলছেন তারা।

এসব নানা কারণে নারীদের প্রতি আগ্রাসী ও যৌন হয়রানিমূলক আচরণের ব্যাপকতা পরিমাপ করাটা সবসময়ই একটা বড় প্রতিবন্ধকতার মুখে পড়েছিল। তবে সম্প্রতি হলিউডের প্রযোজক হার্ভি ওয়াইনস্টাইনের দ্বারা একাধিক স্বনামধন্য অভিনেত্রীর যৌন হয়রানির অভিযোগ ওঠার পরে অভিনেত্রী অ্যালিসা মিলানোর শুরু করা #MeToo প্রচারণা নারীদের প্রতি এমন সব আগ্রাসী আচরণের ব্যাপকতার উপর বেশ কিছুটা আলো ফেলতে পেরেছে। 

একদম প্রাথমিক অবস্থায় অ্যালিসা মিলানো সামাজিক যোগাযোগ মাধ্যমগুলোতে যৌন হয়রানির শিকার হওয়া নারীদের প্রতি শুধু ‘মি টু’ শব্দ দুটি লিখে কমেন্ট করে তাদের অভিজ্ঞতা জানানোর আহ্বান জানান। ফেসবুকে তার স্ট্যাটাসের পরিপ্রেক্ষিতে ৪৫ লাখ পোস্ট সৃষ্টি হয়। টুইটারে শুধু তার টুইটেই ৭০ হাজার প্রত্যুত্তর আসে, এবং এই বিষয়ে আরো ১৭ লাখ পোস্ট তৈরি হয় বলে জানিয়েছে এই সামাজিক যোগাযোগ মাধ্যমটি। বিশ্বজুড়ে ৮৫টির বেশি দেশ থেকে #MeToo সংবলিত পোস্ট আসতে থাকে।
এই প্রচারণাটি একটি বিপ্লবের শুরু বলে মন্তব্য করেছেন অধিকারকর্মী ও বিশেষজ্ঞরা। 

চেক রিপাবলিকের নারী অধিকারকর্মী আন্দ্রেয়া মোলোসিয়া এই প্রচারণায় যুক্ত হয়ে তার দেশের পথেঘাটে পুরুষদের দ্বারা নারীদের শরীরে যথেচ্ছ অযাচিত স্পর্শ, বাজে মন্তব্য শোনাসহ আরো অনেক অভিজ্ঞতা এবং পুরুষতান্ত্রিক সমাজে এসব আগ্রাসী আচরণগুলো সমর্থন করার প্রবণতার মধ্যে বেড়ে ওঠার গল্প প্রকাশ করেন। তিনি বলেন, ‘‘এখন খুব চমৎকার একটা ঘটনা ঘটছে এবং এই প্রথমবারের মতো নারী হিসেবে আমরা এ ধরনের অধীনতার দুঃখ ও হতাশাগুলো প্রকাশের জন্য অভিন্ন একটি ভাষা খুঁজে পেয়েছি’’।

ব্রাজিলের গবেষণা প্রতিষ্ঠান ইগারাপে ইনিস্টিটিউটের গবেষণা ফেলো আদ্রিয়ানা আবদেনুর বলেন, ‘‘বড় হয়ে ওঠার সময় আমাকে শেখানো হতো যে-কোনো পুরুষ আমার চুলের ঝুঁটি ধরে টানলে বা আমার স্কার্ট তুলে ধরলে এর মানে সে আমাকে পছন্দ করে। প্রাপ্তবয়স্ক হওয়ার পরেও আমি দেখেছি যে আইন-শৃঙ্খলা রক্ষাকারী বাহিনীর সদস্যরা যৌন হয়রানির ঘটনাগুলোর সংবেদশীলতা বুঝতে অক্ষম থেকে যান। যার ফলে নারীরা তাদের নিপীড়নের ঘটনাগুলো প্রকাশ করতে চান না।’’

তিনি বলেন, ‘‘কেউ ধর্ষিত হওয়ার পরে রিও ডি জেনিরোর পুলিশের কাছে গেলে ভাগ্যক্রমে তারা যদি অভিযোগ গুরুত্ব দিয়ে শোনেও, তারপর এমনও ঘটে যে ধর্ষককে আটক করে এনে অভিযোগকারীর সঙ্গে একই ঘরে রাখা হবে। ফলে আপনি যখন আপনার ভয়ঙ্কর অভিজ্ঞতা বলবেন তখন আপনার পাশেই বসে থাকবে আপনাকে নির্যাতনকারী স্বয়ং।’
দক্ষিণ এশিয়ার নারীরাও আইন প্রয়োগকারী কর্তৃপক্ষের কাছে গেলে একই ধরনের পরিস্থিতির সম্মুখীন হন বলে জানিয়েছেন। পাকিস্তানের বেশিরভাগ নারী যৌনহয়রানির বিষয়ে কোনো অভিযোগই করেন না। কারণ শেষ পর্যন্ত পুলিশ বাহিনীর সদস্যদের দ্বারাও তারা যৌনহয়রানির শিকার হন বলে জানিয়েছেন নাম প্রকাশে অনিচ্ছুক এক পাকিস্তানি নারী।

যৌনসহিংসতার বিষয়ে সারা বিশ্বে অসংখ্য গবেষণা ও পরিসংখ্যান থাকলেও যৌনহয়রানি বিষয়ে যে-কোনো ধরনের গবেষণার সংখ্যাই অনেক কম। এর মূল কারণ এই বিষয়ে ধারণাটি মাত্র কয়েক দশক আগে থেকে তৈরি হওয়ার ফলে এর গ্রহণযোগ্য অভিন্ন সংজ্ঞা না থাকা। 

জর্জটাউন ইউনিভার্সিটির জেন্ডার স্টাডিজ বিভাগের অধ্যাপক সারা কলিনা বলেন, ‘যৌন’ ও ‘হয়রানি’ শব্দ দুটি এর আগে কখনই একসঙ্গে উচ্চারিত হতো না, এবং কোনো সংস্কৃতিতে এর কোনো নির্দিষ্ট অর্থ ছিল না। তবে গ্রহণযোগ্য যৌনাচরণ বিষয়ে সচেতনতা তৈরি এবং এসব আচরণ পরিবর্তন করা সমসময়ই সময়সাপেক্ষ এবং এর জন্য প্রয়োজন সামাজিক উদ্যোগ । 

চেক রিপাবলিকের আন্দ্রেয়া মোলোসিয়া বলেন, মত ক্যামপেইনগুলো এক্ষেত্রে অনেক কার্যকর কারণ এগুলো ঝিমিয়ে পড়ার পরে সবাই এর কথা ভুলে গেলেও এসব বিষয়ে নারীদের মধ্যে যে সচেতনতা তৈরি হয় তার রেশ থেকে যাবে। এতদিন সব নারীরা আবেগ সামলাতে সময় নিয়েছে। তারপর নিজের ক্ষত সারার জন্য সময় নিয়েছে। এখন তারা লড়াইয়ের জন্য সময় নিচ্ছে। এরপর যখন নিজের অধিকার আদায়ে লড়াইয়ের ডাক আসবে তখন নারীদের রণক্ষেত্রেই পাওয়া যাবে।’’
পাক্ষিক অনন্যা পথচলায় ৩০ বছরে পা রেখেছে। প্রথম সংখ্যাটি প্রকাশিত হয় ১৯৮৮ সালের ১৬ই অক্টোবর। দীর্ঘ এই পথচলায় অনন্যা সহযোদ্ধা হিসেবে অনেককে কাছে পেয়েছে। তাঁদের সকলকে অনন্যার পক্ষ থেকে ধন্যবাদ ও কৃতজ্ঞতা। অনন্যার এই দীর্ঘযাত্রায় শুভেচ্ছা জানিয়েছেন দেশের খ্যাতনামা কয়েকজন লেখক-সংগঠক-শিল্পী-নারী উন্নয়নকর্মী এবং সর্বোপরি সফল নারী। 
আন্তরিক অভিনন্দন পাক্ষিক অনন্যা পত্রিকার জন্য। দীর্ঘ ত্রিশ বছর পেরিয়ে এসেছে সে, পার হতে হবে আরো অনেক পথ। এই পথ চলার অদম্য সাহসকে অভিনন্দন। নারীর সংগ্রাম ও অর্জন আজ আর কোনো কল্পকথা নয়। কোথায় নেই নারীর অংশগ্রহণ ও সাফল্য? ব্রিটিশবিরোধী আন্দোলন থেকে শুরু করে আমাদের মহান মুক্তিযুদ্ধ, ভূমি আন্দোলন থেকে শুরু করে নারীর স্বাধীনতা ও মানবাধিকার অর্জনের জন্য আন্দোলন, এ আন্দোলনই কখনো তার হাতে উঠেছে অস্ত্র কখনো কলম। সব সামাজিক বাঁধা পেরিয়ে নারীশিক্ষা সাহিত্য সংস্কৃতি কর্মজগতে হয়ে ওঠেছে আলোময়ী। গত শতকের প্রায় অর্ধশত বছর নারী ছিল অসম্ভব একটি বৈরী পরিবেশে অন্তরীণ। তাকে অবিরত সংগ্রাম করতে হয়েছে পরিবার ও সমাজের কুসংস্কারের বিরুদ্ধে। বাঁধা প্রতিকূলতা সহিংসতা শোষণ বৈষম্য এখনও নারীর চলার পথে বড় অন্তরায়। এই প্রতিকূল অবস্থায় নারীর পাশে দাঁড়াবার এক সাহসী শক্তির নাম পাক্ষিক অনন্যা। নারীর অগ্রগতির পুরোধা ব্যক্তিত্ব বেগম রোকেয়ার পদচিহ্ন অনুসরণ করে এগিয়ে আসা নারী আজ উজ্জ্বল তারকা। শিক্ষাঙ্গনে সাহিত্য, সংস্কৃতি রাজনীতি, গণমাধ্যম, ব্যবসায়ী উদ্যোক্তা, প্রশাসনিক, অভিবাসনিক, পুলিশ ও সেনাবাহিনীতে আকাশ জয়ে ও পর্বত আরোহণে, চিত্রকলা, ক্ষমতায়নে, মন্ত্রিপরিষদে, দেশনেত্রীত্বে নারী। সবক্ষেত্রেই রয়েছে অনন্যার অনুসন্ধানী চোখ। সাংবাদিকতার জগতে অনন্য ব্যক্তিত্ব তাসমিমা হোসেনের দক্ষ সম্পাদনায় পত্রিকাটি আজ ঐতিহ্যে পরিণত হয়েছে। আশা রাখি, পাক্ষিক অনন্যার কলমের জোরে মানুষের মনে যেদিন শুভবোধ, বিচারবোধ জাগ্রত হবে সেদিনই সার্থক হবে অনন্যার পথচলা। নতুন সমাজ গড়ে তোলার স্বপ্ন। অনন্যার প্রতিটি সংখ্যায় ফুটে উঠুক সৃজন ভাবনার মঞ্জুরি।
এই শুভ কামনায়
৩০ বছর একটি পত্রিকার জন্য দীর্ঘ সময় বটে। বিশেষ করে পত্রিকাটি যখন নারীবিয়ষক। আমি যখন প্রথম অনন্যা দেখি, তখন আমি মফস্বলে থাকি, প্রায়ই দেখতাম প্রচ্ছদে একজন সুন্দর তরুণীর ছবি। আমার মনে হতো এই মেয়েটিই কি অনন্যা! তার চোখে মুখে ভালো করে খুঁটিয়ে খুঁটিয়ে দেখতাম, না বিশেষ কিছু না। নারীশক্তি আসলে ভেতর থেকে আসে। অনন্যা পত্রিকার ভেতরে প্রবেশ করলে সেটা বোঝাও যায়। মূল শক্তিটা অনন্যার কনটেন্ট বা কথাবস্তুতে। গত কয়েকবছর থেকে সেটা আরো ভালো টের পাচ্ছি। অনন্যা এখন অনেক পরিপাটি, অনেক আধুনিক হয়েছে। অনেক নতুন নতুন বিষয় প্রতিনিয়ত উঠিয়ে এনে অনন্যা নিজের অস্তিত্ব টিকিয়ে রাখার যথার্থতা প্রকাশ করছে। পাশাপাশি সাহিত্য পুরস্কার ও শীর্ষদশ নারী সম্মাননা প্রদানের মাধ্যমে নারীর শক্তিমত্তার সামাজিক স্বীকৃতি প্রদান করছে-এটাও অনেক বড় কাজ। আমি চাই প্রজন্মের পর প্রজন্ম অনন্যা এমনি করে টিকে থাক।
সফলভাবে ত্রিশবছর পূর্তিতে পাক্ষিক অনন্যার সম্পাদককে শুভেচ্ছা জানাই। পত্রিকাটি বাংলাদেশের প্রেক্ষাপটে একটি অসাধ্যকে সাধ্য করেছে। নারীবিষয়ক আর কোনো পত্রিকা অনন্যার মতো মেরুদণ্ড সোজা করে দাঁড়াতে পারেনি। আজ যেখানে প্রিন্ট মিডিয়া অস্তিত্ব টিকিয়ে রাখতে হিমশিম খাচ্ছে, সেখানে অনন্যা আরো উদ্যমী হয়ে ঘুরে দাঁড়িয়েছে। সময়ের সাথে নিজেকে মিলিয়ে মেজাজ বদলেছে। অনন্যার এই টিকে থাকা নারীর জয়ধ্বনি বটে। আজকের এই অবস্থানে এসে অনন্যার কাছে আমাদের অনেক প্রত্যাশা পূরণ হয়েছে। কখনো কখনো প্রত্যাশার চেয়ে বেশি পেয়েছি আমরা। তবে আগামীতে আমরা চাইবো, অনন্যা আধুনিক নারীর নতুন নতুন সংকটকে সামনে আনুক। নাগরিক ও কর্পোরেট জীবনে নারী অন্যভাবে বঞ্চিত-শোষিত হচ্ছে- সেসব মনে রেখে আরো সুচিন্তিত লেখা প্রত্যাশা করি। 
সবশেষে অনন্যার সম্পাদক ও প্রকাশক তাসমিমা হোসনকে শুভেচ্ছা জানাই। তাঁর ইচ্ছা, প্রচেষ্টা ও শ্রমের কারণে অনন্যা টিকে আছে। বলিষ্ঠ হচ্ছে নিয়ত।
পাক্ষিক অনন্যা ৩০ বছরে পা দিচ্ছে- এটি আমাদের সকলের জন্য আনন্দের সংবাদ। পত্রিকাটি যাত্রা শুরু করার পর থেকে নিয়মিত প্রকাশিত হচ্ছে, একটি বারের জন্যও থমকে দাঁড়ায় নি। এর জন্যে অনন্যার প্রকাশক ও সম্পাদক তাসমিমা হোসেনকে ধন্যবাদ ও শুভেচ্ছা জানাই। তিনি নিজে একটি দায়িত্ব নিয়েছেন, পরিবার-সমাজ ও রাষ্ট্রে নারীর অধিকার ও মর্যাদা সুদঢ় করতে, সেই দায়িত্ব থেকে তিনি এতটুকু সরে যাননি। অনন্যা শুধু পত্রিকা প্রকাশ নয়, সাহিত্য পুরস্কার প্রবর্তন করে নারী লেখকদের স্বীকৃতি প্রদান করে চলেছে। পাশাপাশি নারীর সমাজ ও রাষ্ট্রের অন্যান্য ক্ষেত্রে অবদানের স্বীকৃতিস্বরূপ প্রদান করা হচ্ছে শীর্ষদশ নারী সম্মাননা। এদুটি পুরস্কারও চালু করার পর থেকে নিয়মিত প্রদান করা হচ্ছে। দুটি পুরস্কারের যে গ্রহণযোগ্যতা তৈরি হয়েছে, তা আমি দায়িত্ব নিয়ে বলতে পারি। আমি অনেককে বলতে শুনেছি, শীর্ষদশ সম্মাননা পেলে বা সাহিত্য পুরস্কার পেলে আমার ভালো লাগত। এটা কম কথা নয়। 
তবে অনন্যার বর্তমান সংখ্যাগুলোতে লক্ষ্য করছি নারীবিষয়ক সিরিয়াস লেখা প্রকাশের হার কমে গেছে। রেসিপি অনেক ছাপা হচ্ছে। আমার মনে হয় রান্না কমিয়ে ইস্যুভিত্তিক আলোচনায় জোর দেওয়া যেতে পারে। বছর কয়েক আগে অনন্যা যে মেজাজে ছিল, তেমনটি করা যায় কিনা ভাবা যেতে পারে। 
পাক্ষিক অনন্যার সঙ্গে শুরু থেকে আছি। এটা আমার আত্মতৃপ্তির জায়গা। আমি চাইবো পত্রিকাটি যেন কোনো অবস্থাতে বন্ধ না হয়। আবারো তাসমিমা হোসেন এবং অনন্যা পরিবারকে শুভেচ্ছা জানাই। 
বাংলাদেশের অন্যতম শীর্ষস্থানীয় নারীবিষয়ক পত্রিকা ‘পাক্ষিক অনন্যা’র ৩০ বছরে পদার্পণ নিঃসন্দেহে আমাদের জন্য বিশেষ তাৎপর্যপূর্ণ একটি আনন্দের সংবাদ। যে দেশে শিক্ষা, কর্মক্ষেত্রসহ সমাজের সর্বক্ষেত্রে নারীরা বৈষম্যের শিকার হচ্ছে, পিছিয়ে পড়ছে, সেখানে নারীদের বিষয়-আশয় নিয়ে একটি পত্রিকার নিরবচ্ছিন্নভাবে প্রায় তিন দশক ধরে পথচলা-সত্যিই বড় একটি ঘটনা। এই পথচলার পিছনে যে শক্তি বা সাহস কাজ করেছে তা হলো এদেশের নারীদের প্রতি ভালোবাসা এবং তাদের জন্য কিছু কাজ করে যাওয়া। 
পাক্ষিক অনন্যা এবং এর সম্পাদক তাসমিমা হোসেনকে অভিনন্দন ও শুভেচ্ছা জানাই এই শুভক্ষণে। পাক্ষিক অনন্যা একটি দায়িত্বশীল পত্রিকা হিসেবে দীর্ঘদিন ধরে নারীবিষয়ক জাতীয় সমস্যা, সংকট, সম্ভাবনাকে যেমন আমাদের সামনে তুলে ধরতে সক্ষম হয়েছে, তেমনি বিভিন্ন ক্ষেত্রে কর্মরত বাংলাদেশের নারীকে আরো সামনে এগিয়ে যেতে প্রণোদনামূলক নানারকম কর্মকাণ্ড চালিয়ে যাচ্ছে। তাদের দুটি কর্মকাণ্ডের কথা না বললেই নয়। প্রথমটি হলো- ‘অনন্যা শীর্ষ দশ’ পুরস্কার। প্রতিবছর বিভিন্ন ক্ষেত্রে অবদান রাখা আলোচিত ১০ নারীকে নিয়ে পত্রিকায় প্রতিবেদন প্রকাশ করা এবং তাদেরকে আনুষ্ঠানিকভাবে সম্মান জানানো। শুরুর দিকে আমি নিজেও ‘অনন্যা শীর্ষদশ’ পুরস্কারে ভূষিত হয়েছি এবং আরো ভালো কাজ করার উৎসাহ ও অনুপ্রেরণা পেয়েছি। বাংলাদেশের নারীসমাজকে আরো সামনের দিকে এগিয়ে নেওয়ার জন্য অনন্যার এই আয়োজন সত্যিই অনন্য। দ্বিতীয়টি হলো- ‘অনন্যা সাহিত্য পুরস্কার’। লেখালেখি ও সাহিত্য অঙ্গনে নারীকে উৎসাহী করে তোলার ক্ষেত্রে তাদের এই প্রচেষ্টাকে সাধুবাদ জানাই। আশা করি ভবিষ্যতে এদেশের নারীর কল্যাণে অনন্যা আরো অনেক নতুন নতুন কর্মসূচি গ্রহণ করবে। 
অনন্যার সাফল্য ও দীর্ঘায়ু কামনা করছি।
অনন্যার গত ৩০ বছরের যাত্রা মসৃণ ছিল না বলে আমার বিশ্বাস। নিশ্চয় অনেক চড়াই উৎড়াই পেরিয়ে আজ এখানে এসে পৌঁছেছে। এই সুদীর্ঘ পথ পরিক্রমা অতিক্রম করার জন্য প্রয়োজন প্রগাঢ় আত্মবিশ্বাস, প্রত্যয়। প্রচুর সাহস এবং ধৈর্য। এসবই অনন্যা সম্পাদক তাসমিমা হোসেনের ছিল। আশা করি এই গ্রগতিশীল নারীবিষয়ক পাক্ষিক পত্রিকাটি এমন উজ্জ্বল নক্ষত্র হয়ে আলো দিয়ে যাবে। আমার আন্তরিক শুভেচ্ছা ও অভিনন্দন রইল।
অনন্যার পথচলায় ত্রিশ বছর অতিক্রান্ত হলো। আমার আন্তরিক শুভেচ্ছা জানাই। পত্রিকাটি নারীদের প্রমোট করে। নারীর মেধা ও মনন বিকাশে কাজ করে। অনন্যা অনেক সাহসী বিষয় যুক্তিনিষ্ঠভাবে উপস্থাপন করে। আমি নিজে অনন্যাকে প্রাণে ধারণ করি। আমি গর্ববোধ করি যে অনন্যা শীর্ষদশ সম্মাননাপ্রাপ্ত নারী আমি। অনন্যাটি যিনি চালান তিনি নিজেও অনন্যা বলে আমি মনে করি। আমাদের সবার প্রিয় ও ভালোবাসার মানুষ তাসমিমা হোসেনকেও শুভেচ্ছা জানাই। আমি চাই অনন্যাতে শিক্ষামূলক লেখা আরো প্রকাশিত হোক। নারী স্বাধীনতা উদ্ধত আচরণ করার স্বাধীনতা নয়। নারী-পুরুষ সকলেই সমাজের কাছে দায়বদ্ধ। মানবতাই প্রতিষ্ঠাই হোন নারী-পুরুষের একমাত্র লক্ষ্য। 
চার পাশেতে কিসের এত
মিষ্টি কলরোল
মনের মাঝে ফুটছে কেন
জুঁই করবীর ফুল।
হে অনন্যা। পার করেছ
দীর্ঘ তিরিশ বছর
ছড়িয়ে দিয়ে পাঠক-রাজ্যে
মনকাড়া এক আতর।
তাই বুঝি আজ চারদিকেতে
খুশির ডামাডোল
জুঁই-করবীর সবুজ শাখে
শালিক পাখির দোল।

অনাবিল শুভেচ্ছা জানাই অনন্যাকে। পাঠক-প্রিয় হয়েছে বলেই দীর্ঘদিন পথচলা পত্রিকাটির সম্ভব হয়েছে। উত্তরোত্তর এর শ্রীবৃদ্ধি কামনা করি। যাকে ভরসা করি তার কাছেই আমাদের প্রত্যাশা থাকে। আরও সুশোভিত হয়ে, অনিন্দ্যসুন্দর হয়ে পাঠকের হাতে পৌঁছাক-শুভদিনে এই কামনা। সুদীর্ঘ সময় ধরে মনোরম অনন্যাকে কাছে পেয়েছি, অনেক কিছু জেনেছি, বুঝেছি- সমৃদ্ধি করেছি নিজেকে। অনন্যা-পরিবারক অনন্ত শুভেচ্ছা ও অভিনন্দন। সম্পাদকের সুযোগ্য পরিচালনায় উদয় শিখরের পথে এগিয়ে যাবে তুমি। হে অনন্যা! চির আয়ুষ্মতী হও। জয়তু অনন্যা!
অনন্যা ত্রিশ বছরে পা দিয়েছে, এটা পত্রিকার জগতে একটা বিরাট ঘটনা। বাংলাদেশের অবদমিত নারী সমাজকে বিবেচনায় রেখে অনন্যার যাত্রা শুরু। এরপর তিল তিল করে অনন্যা নিজেকে সমৃদ্ধ করেছে। সমৃদ্ধ হয়েছে দেশের নারীসমাজ। অনন্যার একশত গুণাবলী অর্জনের পেছনে সদা কলকাঠি নাড়াচ্ছেন একজন জয়িতা, তিনি দেশের নারীমহলের গৌরব- তাসমিমা হোসেন। অনন্যা দেশের গুণীনারীদের একত্রিত করে মহাসমারোহে বছরের শীর্ষদশ নারীকে সম্মাননা প্রদান করে। সাহিত্যে একজন করে নারী লেখক সম্মানিত হোন-এসব মহৎ কাজ অনন্যা করে চলেছে। ত্রিশের কোঠায় দাঁড়িয়ে অনন্যা নিশ্চয় গর্ব করে বলতে পারে নারীর অগ্রযাত্রার কথা। নারী স্বাধীনতার ক্ষেত্রে বহু ঘটনা ও আন্দোলনের সাক্ষী হয়ে আছে পত্রিকাটি। আমি তার আরো দীর্ঘজীবন ও উত্তরোত্তর সফলতা কামনা করছি। 
‘ছেলের জন্য একটা ভালো মেয়ে খুঁজছি। দাবি একটাই, মেয়ে ফর্সা সুন্দর হতে হবে।’ এই ধরনের কথা আমাদের সমাজে নতুন কিছু নয়। ফর্সা যেন সুন্দরেরই আর একটি সমার্থক শব্দ। কথাটির সত্যতা কতটুকু তা ভেবে দেখার সময় আমাদের নেই। কিন্তু আমাদের এই বিশ্বাস একটি মেয়ের জীবনে বা একটি পরিবারে কতটুকু প্রভাব ফেলতে পারে তা আমাদের একটু সময় নিয়ে হলেও চিন্তা করে দেখা উচিত।

আমাদের সমাজের শ্যামলা কিংবা কালো বর্ণের মেয়েদের প্রথমেই যে অযাচিত প্রশ্নের সম্মুখীন হতে হয়, তা হলো, বিয়ে হবে কীভাবে? সমাজের সিংহভাগ মানুষ মনে করেন ভালো বিয়ে দিতে হলে ত্বকের রঙ ফর্সা হওয়া চাই। মেয়েটির যোগ্যতা কিংবা গুণগুলো দেখার পর্বটি আসে অনেক পরে। ত্বকের রঙ কালো হওয়া একটি দোষ ও ফর্সা হওয়া একটি গুণ হিসেবে ধরা হয়। জীবনযুদ্ধে সবদিক থেকেই যেন পিছিয়ে পড়ে কৃষ্ণ ত্বকের নারীরা। ব্যাপারটি এমন একটি পর্যায়ে পৌঁছেছে যে, বহুল প্রচলিত একটি প্রবাদই আছে এ-নিয়ে, ‘আগে দর্শনধারী, পরে গুণবিচারী।’
বিয়ের আসরের আগেও একজন শ্যামবর্ণের মেয়েকে নানারকম বৈষম্য ও ভেদাভেদের মধ্য দিয়ে যেতে হয়। দুটি সন্তানের মধ্যে যদি শুধু একজন ফর্সা ত্বকের অধিকারী হয়, তবে সেই হয়ে ওঠে বাবা-মায়ের চোখের মণি। তার আবদার ও চাওয়া-পাওয়াগুলোকে আগে প্রাধান্য দেয়া হয়। স্কুল-কলেজে বন্ধু নির্বাচনে কিংবা শিক্ষকের মনোযোগ আকর্ষণে ফর্সা ত্বকের মেয়েদের অনেক দ্রুত সফলতা পেতে দেখা যায়। 

সব শেষে আসে চাকরির বাজার- মেয়েরা আজ ঘরের বাইরে গিয়ে চাকরি করছে পুরুষদের পাশাপাশি। একদিক দিয়ে তারা এগিয়ে যাচ্ছে; কিন্তু সবাই কি সমানভাবে এগিয়ে যাওয়ার সুযোগ পাচ্ছে? আজকাল চাকরিদাতারাও তথাকথিত ফর্সা-সুন্দর কর্মচারী চান। চাকরির বিজ্ঞপ্তিতে অনেক ক্ষেত্রে আগেই বলা থাকে আবেদনকারীকে সুন্দর হতে হবে। শুধু আমাদের দেশ নয়, অন্যান্য অনেক দেশে একজন নারীর যোগ্যতা বিচার করার আগে তার ত্বকের রঙ বিবেচনায় আনা হয়। 

তবে সৌন্দর্যের সংজ্ঞা কিন্তু সব দেশে বা সব মানুষের কাছে এক নয়। আমাদের দেশের সমাজ ব্যবস্থায় ফর্সাকে সুন্দর হিসেবে ধরা হলেও আফ্রিকা, সোমালিয়াসহ আরও নানা দেশে কৃষ্ণ ত্বকের নারীদেরই সৌন্দর্যের উদাহরণ স্বরূপ দেখা হয়। শুধু তাই নয়, বিভিন্ন সৌন্দর্য প্রতিযোগিতায় ফর্সা ত্বকের নারীদের ছাড়িয়ে গেছেন কৃষ্ণত্বকের নারীরা। কোনো কোনো নারীর কালো ত্বক এতটাই সুন্দর যে তাদের ব্ল্যাক ডায়ামন্ড বলেও ডাকা হয়।
আইয়ুশ কেজরিওয়াল, একজন ব্রিটেন-বেজড ফ্যাশন ডিজাইনার, মনে করেন চামড়ার রঙ, ওজন- এসবের উপর ভিত্তি করে কোনভাবেই সৌন্দর্যের নির্দিষ্ট মাপকাঠি গড়ে তোলা সম্ভব না। আর তাই তিনি তার পোশাকের জন্য শ্যামবর্নের মডেলই সাধারনত বেছে নেন। "আমার কাছে সৌন্দর্য মানে কনফিডেন্স। আত্মবিশ্বাস মানুষকে দেয় সুখি হবার প্রেরনা। আর আপনি যদি সুখি না হন তাহলে আপনার সৌন্দর্য কখনোই ফুটে উঠবে না।" 

তাই প্রশ্ন ওঠে, ‘সৌন্দর্যের রঙ কি? কোন বর্ণের নারীদের আমরা সুন্দর বলব?’ আসলে এই ধরনের প্রশ্ন একদম ভিত্তিহীন। এই ধরনের প্রশ্ন করে আমরা বোকামিরই প্রকাশ ঘটাই মাত্র। একটি ছবি যেমন একজনের কাছে ভালো লাগলেও আর একজন লোকের কাছে রুচিসম্মত নাও লাগতে পারে; ঠিক সেভাবেই একজন নারীর শুধুমাত্র ত্বকের রঙে-র ওপর ভিত্তি করে তাকে সুন্দর কিংবা কুৎসিত বলা যাবে না। 

প্রতিটি মানুষই একে অন্যের থেকে আলাদা। আর এই ভিন্নতাই প্রতিটি মানুষকে নিজ নিজ সত্ত্বায় সুন্দর করেছে। এই সৌন্দর্যকে তাই কোনো বর্ণের মাপকাঠিতে মেপে এর অবমাননা করা আমাদের কারোই উচিত নয়। 
বছর চারেক আগে বাংলাদেশের এক সুন্দরী প্রতিযোগিতা দেখে বিতৃষ্ণা আর ক্ষোভ ভরে একটা স্ট্যাটাস শেয়ার করেছিলাম। মূল বিষয়টা মনে আছে। ব্রাইডাল/বধূ সাজের প্রতিযোগিতা ছিল ওটা। আমাদেরই একজন ‘স্বনামধন্য’ নারী মডেল বিচারকের প্যানেল থেকে বলছেন, ‘তোমার সবই ঠিক আছে, কিন্তু চাহনিটা লাজুক হয়নি। বউদের মূল সৌন্দর্য তার লাজুক চাহনিতে। এই লাজুক লুকটা আনতে হবে। পরেবার এটা খেয়াল রেখো।’

এরপরের প্রতিযোগীকে বিচারকদের মধ্যকার সিনিয়র অভিনেত্রী (অবশ্যই ইনিও স্বনামধন্য) বললেন, ‘তোমার হাতগুলো কিন্তু এখনো মোটা মোটা রয়ে গেছে। তোমাকে আরো শুকাতে হবে। তোমাকে আগেরবারও বলেছিলাম, তোমার কিন্তু উন্নতি হয়নি। মডেলিং-এ ফিগারটা ইম্পর্ট্যান্ট।’

এই মেয়েগুলি তো তাদের ‘লক্ষ্যের স্বার্থে’ বিনয়ের সাথে এসব কথা হজম করে গেল। কিন্তু এরপর থেকে আমি নিজের কানের আর চিত্তের আরামের স্বার্থে সুন্দরী প্রতিযোগিতা ব্যাপারটা এড়িয়ে যাওয়ার চেষ্টা করি। প্রথমত, কাউকে সুন্দর প্রমাণ করে অন্যদের অসুন্দরের তালিকায় ফেলে দেওয়া ব্যাপারটাই মানুষের মর্যাদাহানির কারণ। দ্বিতীয়ত, সৌন্দর্যের এই শুকনা/লাজুক/মোহনীয়/দীর্ঘকায়/ফর্সা/বড় চোখ/টানা চোখ/খাড়া নাক ইত্যাদি বাহ্যিক বৈশিষ্ট্যসংবলিত সংজ্ঞায় সুন্দরী প্রতিযোগিতা নেহায়েতই বালখিল্য নয়, এটা রীতিমতো ক্ষতিকর।

দিনে দিনে এই প্রতিযোগিতাগুলোর একাংশকে কোনোমতে মেজেঘষে এই পর্যায় পর্যন্ত আনা গেছে যে, এখানে এসব বৈশিষ্ট্যের সাথে প্রতিযোগীর দক্ষতা, বুদ্ধির ধার এবং ভবিষ্যৎ কর্মধারা সম্পর্কে জানানোর সুযোগ দেওয়া হয়; কিন্তু গোঁড়ায় গলদ রয়েই গেছে। গৎবাঁধা কিছু সমাজসেবার কথা উঠে আসে এসব পর্বে, তবু অবস্থাদৃষ্টে বিশ্বাস করতে মন সরে না।

সম্প্রতি বাংলাদেশ পর্যায়ে ‘মিস ওয়ার্ল্ড’ সুন্দরী প্রতিযোগিতার রেজাল্ট নিয়ে বারবার নিউজ এলেও আমলে নিইনি। কিন্তু প্রতিযোগী এভ্রিল অযোগ্য এটা প্রমাণ করতে গিয়ে তার ব্যক্তিগত জীবনের সবচেয়ে প্রশংসনীয় অধ্যায়ের সূত্র ধরে তাকে যে, হারে অপমান করা হচ্ছে তা বন্ধ হওয়া প্রয়োজন। এক্ষেত্রে প্রসঙ্গ হাত/পা/মুখ/রঙ/ফিগার নয়। এবার প্রসঙ্গ প্রতিযোগীর কুমারিত্ব! প্রতিযোগিতা যখন ‘মিস’ ওয়ার্ল্ড তখন প্রতিযোগীকে তো ‘অবিবাহিত’ হতেই হবে!

প্রথম প্রশ্ন, ‘সৌন্দর্যে’র সাথে বিবাহিত বা অবিবাহিত’ হওয়ার সম্পর্কটা কী?! আর বিবাহিত বা অবিবাহিত যদি শুধু অবস্থা অথবা স্ট্যাটাস নির্দেশ করে সেক্ষেত্রে বিধবা বা ডিভোর্স করেছেন এমন নারী প্রতিযোগিতার নিয়মের মাপকাঠিতে অযোগ্য হয় কি? কী করে?

দ্বিতীয় প্রশ্ন, বিবাহিত বা অবিবাহিত প্রশ্ন? নাকি কুমারিত্ব কিংবা সতীত্ব? ‘সতীত্বেই নারীর সৌন্দর্য’? এরকম কি ব্যাপারটা? আচ্ছা যদি কুমারিত্বই হয়, তাহলে সেটা প্রমাণ হয় কী করে?? যোনীর পর্দা ছিঁড়েছে কি ছেঁড়েনি তাই দিয়ে? সেই পর্দা যৌন সম্পর্কে ছিঁড়েছে নাকি অন্য কোনো কারণে, সেটাই বা কে কিভাবে নির্ধারণ করবে? কী অবান্তর আর অসহ্য যোগ্যতা!

তৃতীয় প্রশ্ন, মানুষের সৌন্দর্য কিসে, এটা ‘আমরা’ কবে বুঝবো? কর্পোরেটদের না হয় অনেক রকম লাভ লোকসানের হিসেব নিকেশ আছে, আমাদের কী হলো? আমরা কেন ঝাঁপিয়ে পড়ে একটা মানুষের ব্যক্তিজীবনের সুন্দর হয়ে ওঠার মূল প্রসেসটাকে ঘিরেই তাকে অপমান করি? কর্পোরেটদের লেন্সে কেন আমরা মাপি মানুষকে? কেন আমরা নির্দিষ্ট মাপ দেওয়ার চেষ্টা করি মানুষকে?

‘মিস ওয়ার্ল্ড’-এর সমঝদার কিংবা ‘আয়োজক প্রতিষ্ঠানের’ রাজনীতি নিয়ে মাথা ঘামানোর কোনো আগ্রহ আমার নেই। যারা এর মাধ্যমে নিজেদের পথ খুঁজে নিতে চাইছে নিক, তাতেও আমার কোনো মাথাব্যথা নেই। কিন্তু ‘মিস ওয়ার্ল্ড’ প্রতিযোগিতা যদি বলে একজন নারী সৌন্দর্যের মাপকাঠিতে ‘অযোগ্য’ যদি সে ‘কুমারী অথবা অবিবাহিত’ না হয়- আমরাও কেন সাথে সাথে আঙুল তুলে বলি ‘তুমি অযোগ্য! অসুন্দর! কারণ তুমি ‘ব্যবহৃত’!’

বিচিত্র এই দেশের মানুষ। যে কারণে মেয়েটাকে বাহবা দেওয়ার কথা, সেই কারণটাকে অবলম্বন করেই গণহারে তাকে অপমান করছে। স্কুল পেরোতে না পেরোতেই যে মেয়েটা শিশু বিয়ের মতোন অন্যায়ের মধ্যে পড়েও নিজেকে হারিয়ে ফেলেনি, যে মেয়ে অযাচিত দুঃসহ সম্পর্ক থেকে নিজেকে বের করে আনতে পেরেছে, পরিবারের ভঙুর অবস্থানকে যে জয় করেছে, যে মেয়ে কাঁটা বিছানো পথে হাইস্পিড বাইকার হিসেবে নিজেকে পরিচিত করেছে, যে মেয়ে নিজের গ-ি ছাড়িয়ে চলে গেছে বহুদূর, তাঁর সৌন্দর্য বিচার করতে ‘মিস ওয়ার্ল্ড’-এর বুঝদার বিচারক নয়, ‘কিঞ্চিৎ মনুষ্যত্ব’ সম্পন্ন মানুষ প্রয়োজন।

সুন্দরী প্রতিযোগিতা আর তার ‘সৌন্দর্যের’ সংজ্ঞা এবং ‘নিয়মাবলি’-তে বলিহারি যাই! মেয়েগুলি নিজস্বতায় উজ্জ্বল হোক।আরব আমিরাতের নামকরণ কোথা থেকে হয়েছে জানেন? মধ্যপ্রাচ্যের রাজকীয় সব আমিরের স্থান বলেই এর নাম আরব আমিরাত। আমিরদের মতো রাজার হালে থাকা সম্ভব না হলেও, আরব আমিরাতে আপনি টুরিস্ট হয়ে ঘুরে বেড়ালে নিজেকে আমিরের থেকে কোনো অংশেই কম মনে হবে না। 

দুবাই যেন অন্য সব শহর থেকে ভিন্ন। রাস্তার একপাশে আরব সাগর, অন্যপাশে বিশ্বের নামিদামি সব ব্র্যান্ডের দোকান। শহরের প্রত্যেকটি রাস্তাই যেন এক একটি কসমোপলিটান ফুড হেভেন। দুবাইয়ে আছে বিশ্বের সবচেয়ে উচু দালান আর কৃত্রিম দ্বীপ। একটি বিশ্বখ্যাত টুরিস্ট ডেস্টিনেশানে যা যা থাকা দরকার, তার সবই আছে দুবাইতে। বাংলাদেশীদের জন্য টুরিস্ট ভিসা পাওয়াও সহজ। মরুর দেশের এই জাদুর শহরে কি করবেন না করবেন জানিয়ে দেই। 

মরুভূমি সাফারি 
মধ্যপ্রাচ্যের মতো অপার্থিব সুন্দর মরুভূমি অন্য কোথাও পাবেন না। দুবাইয়ের একটি অন্যতম টুরিস্ট আকর্ষণ হচ্ছে রোমাঞ্চকর মরু সাফারি। সেখানে সোনালী বালির উঁচু-নিচু পাহাড় বেয়ে চড়তে পারবেন ফোর-হুইল অফরোড গাড়িতে করে। সেখানকার বিশেষজ্ঞ চালকরা আপনাকে রোলারকোস্টার থেকেও বেশি রোমাঞ্চকর এক অভিজ্ঞতা দিতে পারবে। পাঁচ ঘণ্টার সাফারির মাঝে আছে উটের পিঠে চড়ার অভিজ্ঞতাও। বেদুঈন মহিলাদের কাছ থেকে হাতে মেহেদির নানারকম নকশাও করে নিতে পারবেন। মরুর মাঝে দিনশেষে রাত গড়ালে উপভোগ করবেন কীভাবে মুহূর্তে হিমশীতল হয়ে যায় এক আগুনের কুুণ্ডলী। প্রকৃতির এক অনন্য স্বাদ পেতে দুবাইয়ের মরুভূমির বিকল্প নেই।
বুর্জ খলীফা
দুবাই শহর থেকে প্রায় ৯০ কিলোমিটার দূর থেকে আপনি দেখতে পাবেন আকাশচুম্বী বুর্জ খলীফার চুড়া। বিশ্বের সর্বোচ্চ দালানের দানবীয় স্থাপনা আপনাকে মুগ্ধ করবে নিঃসন্দেহে। আধুনিক প্রকৌশলীর এই অনন্য নিদর্শন নির্মাণ শেষ হয় ২০০৯ সালে। এই স্থাপনার উচ্চতা এতটাই যে স্থল থেকে প্রায় ২,৭০০ ফুট উপরে অবস্থিত ১৩০ তলায় সময়ের পার্থক্য প্রায় ২ মিনিট। রোজার সময় নিচতলায় ইফতার হয় এক সময়, আর উপর তলায় আরেক সময়! বিশ্বের সবচেয়ে ব্যয়বহুল কিছু হোটেল আছে এই স্কাইস্ক্র্যাপারে। এই অবিশ্বাস্য দালানে থাকার সৌভাগ্য না হলেও, আপনি টিকিট বুক করে ঘুরে আসতে পারবেন ১২৬ তলার লবিতে। বুলেটের গতিতে লিফটে চড়ে প্রায় ২৫০০ ফুট উঠে যাবেন এক মিনিটের মধ্যে। এই অবিস্মরণীয় অভিজ্ঞতার জন্য অবশ্যই সময় করে এই অনন্য নিদর্শন ঘুরে আসবেন। 

হট এয়ার বেলুন ট্যুর 
দুবাইয়ের আরেকটি অন্যতম আকর্ষণ হট এয়ার বেলুনে ভ্রমণ। বিশাল বেলুনের নিচে আপনজনদের সাথে উড়ে চলে যেতে পারবেন মরুভূমির উপরে। দুবাইয়ের হোটেলগুলো থেকে মিনিবাসে করে মারঘাম মরুভূমি কনজারভেশনে যেতে পারবেন এক ঘণ্টার মধ্যে। হট এয়ার বেলুন বেশ কিছু হলিউড মুভিতে দেখা গেলেও, বাস্তবে এই রোমাঞ্চকর অভিজ্ঞতা সব জায়গায় পাওয়া যায় না। কেননা হট এয়ার বেলুনের জন্য উষ্ণ এবং মৃদু বাতাসের আবহাওয়া প্রয়োজন। শান্ত নীরব এবং দিগন্তহীন মরুভূমির উপর দিয়ে ভেসে যাওয়ার অভিজ্ঞতা বলে বোঝানো যাবে না, উপভোগ করতে হবে। সেটার জন্য আপনার অবশ্যই দুবাই যেতে হবে।
সি প্লেন
সাধারণত উড়োজাহাজ উড্ডয়ন করে এয়ারপোর্ট থেকে। তবে দুবাইয়ের বিশ্বখ্যাত স্কাইলাইন দেখতে আপনার প্লেনে চড়তে হবে সমুদ্র থেকে। কৃত্রিম দ্বীপ পাম জুমেইরাহ, দ্যা ওয়ার্ল্ড এবং বুর্জ খালিফার মতো অনন্য নিদর্শন একঝলকে দেখে নিতে চাইলে সি প্লেনের বিকল্প নেই। লোহিত সাগরের পাড় ধরে ৪০ মিনিট উড়ে বেড়াতে পারবেন ছয় থেকে নয় জনকে একসাথে নিয়ে। প্রাইভেট প্লেনে চড়ে বিশ্বের অন্যতম ধনী শহর ঘুরে বেড়ানোর অভিজ্ঞতা অদ্বিতীয় বটে। 

যা যা করবেন 
দুবাইয়ের সব সৈকত টুরিস্টদের জন্য আকর্ষণীয়। বিভিন্ন হোটেলের আছে প্রাইভেট বিচ এবং প্রায় সব জায়গায় দেখতে পাবেন মধ্যপ্রাচ্যের ঐতিহ্যের নিদর্শন। মরুভূমির মাঝে তাবু গেড়ে মান্দি, রোজ ভুকারি, খেবসা, মাদবি, কাবাব এবং আরও অনেক রকমের সুস্বাদু মধ্যপ্রাচ্যের খাবার খেতে পারবেন। পূর্ণিমার সময় গেলে শুনবেন জীবন্ত সাগরের গর্জন। শপিং করতে চলে যাবেন বিশ্বখ্যাত দুবাই মলে এবং শত শত শপিং কমপ্লেক্সে। লোহিত সাগরকে উপভোগ করতে চাইলে বোটে করে ছুটে যাবেন সাগরের মাঝে রাতের আঁধারে। স্কুবা ডাইভিং, প্যারাগ্লাইডিং, স্কিং, স্যান্ড সার্ফিং, ফিশিং, কি নেই দুবাইতে!
পৃথিবীতে অলৌকিক সৌন্দর্যে পরিমন্ডিত স্থান রয়েছে অসংখ্য। একজীবনে সব কিছু দেখা না গেলেও, যৌবনে ভ্রমণ আরম্ভ করে দিলে অনেক কিছুই দেখতে পারবেন এই অদেখা পৃথিবীর নানা প্রান্তে। সাধ্যের মধ্যে বন্ধুবান্ধব কিংবা উদ্যমী কোনো ভ্রমণপিপাসু অথবা ট্যুর গ্রুপের সাথে পাড়ি জমাতে পারেন নানান 
গন্তব্যে। কোথায়, জানিয়ে দিচ্ছি। 

পালোয়ান, ফিলিপাইন
স্বচ্ছবালির সৈকত, নীরব শান্ত স্ফটিকের মতো পানি এবং হরেকরঙের সিফুড, এই সব অনুভব করতে চাইলে আপনার যেতে হবে পালোয়ান দ্বীপপুঞ্জে। অপার্থিব সৌন্দর্যের এই ডেস্টিনেশানে যেতে হয় ফিলিপাইনের মূল দ্বীপ থেকে নৌকায় করে। পালোয়ানের কিছু কিছু স্থান একেবারে মোবাইল কভারেজের বাইরে। দ্বীপের হোটেলগুলোর ভাড়া তুলনামূলক কম এবং খাওয়াদাওয়ার জন্য বেশ ভালো কিছু হোটেল রয়েছে, তাই তরুণ পর্যটকদের কাছে এই স্থানটি বেশ জনপ্রিয়। অ্যাডভেঞ্চার স্পোর্টের রোমাঞ্চের জন্যও এই দ্বীপ বেশ নামকরা। স্কুবা ড্রাইভিং, কাইয়াকিং এবং হাইকিং করে সুন্দর সময় উপভোগ করতে পারবেন সেখানে।

বেনারস, উত্তর প্রদেশ, ভারত
ভারতের উত্তর প্রদেশের বেনারসকে বলা হয় পৃথিবীর অন্যতম প্রাচীনতম সভ্যতার শহর। ইতিহাস বলে বেনারসে ঘাঁটি বেঁধেছিল আরিয়ানরা। কালক্রমে মুলসিম, হিন্দু, বৌদ্ধ সকলের সংস্কৃতির মেলবন্ধনে বেনারস এক প্রত্বতাত্ত্বিক আকর্ষণে পরিণত হয়েছে। গঙ্গার পার ধরে নৌকায় চরে বেনারস শহর ঘুরে এলে দেখতে পারবেন এই উপমহাদেশের আসল রূপ। অন্যরকম এক অভিজ্ঞতার জন্য ঘুরে আসতে পারেন ভারতের এই অঞ্চলে। 

হা লং বে, ভিয়েতনাম 
দক্ষিণপূর্ব এশিয়ার ভিয়েতনামে আছে পৃথিবীর সবচেয়ে দৃষ্টিনন্দন বেশ কয়েকটি সৈকত। তাদের মধ্যে অন্যতম হা লং বে। নীলকান্তমণির স্বরূপ পানির মাঝে দেখতে পাবেন প্রকৃতির অনন্যসৌন্দর্য। পাহাড় দেখবেন দূর থেকে, তবে কাছে গিয়ে দেখবেন সেই পাহাড় উঠে এসেছে সমুদ্রের মাঝ থেকে। নৌকায় চড়ে ঘুরতে পারবেন সহস্র ছোট আঁকারের দ্বীপে। সাশ্রয়ী এবং নিরাপদ হওয়ায় ভিয়েতনাম তরুণ ভ্রমণপ্রেমিকদের কাছে বেশ জনপ্রিয়। সুদূর অ্যামেরিকা কিংবা ইউরোপ থেকেও দলে দলে টুরিস্ট আসে ভিয়েতনামের সৌন্দর্য উপভোগ করতে। 

নেপাল 
পর্বতেঘেরা নেপাল তরুণ তরুণীদের কাছে ব্যাকপ্যাকিং-এর জন্য একটি অদ্বিতীয় গন্তব্য। সুবিশাল বরফে ঢাকা পর্বত, সবুজবৃক্ষ, নদী, পাথর এবং হিমালয়ের বিশুদ্ধ বাতাস পর্যটকদের দেয় এক অনন্যঅভিজ্ঞতা। টুরিস্ট নির্ভর অর্থনীতির ফলে নেপালে বেড়াতে গেলে নিরাপত্তা নিয়ে কোনো চিন্তা করা লাগে না। কাঠমান্ডু এবং পোখারা শহরে আছে সবার জন্য সকল শ্রেণির হোটেল-মোটেল। খাওয়ার জন্য আছে হরেকরকম রেস্তোরাঁ। অপার্থিব প্রাকৃতিক সৌন্দর্যের মাঝে অ্যাডভেঞ্চার করারও সুযোগ আছে অনেক।
ভূটান 
স্বর্গের কাছে যদি যেতেই হয় জীবিত অবস্থায়, আপনার যেতে হবে ভুটানে। হিমালয়ের কাছে ছোট্ট আঁকারের ভূটান বর্তমানে পৃথিবীতে একমাত্র কার্বন-নেগেটিভ দেশ। ভূটানে প্রাকৃতিক বন এবং সবুজ তাদের খাসজমি থেকে বেশি। বরফগলা পানির প্রবাহের কারণে ভূটানের মাটি উর্বর এবং রীতিমতো জীবন্ত। আপেল, কমলা, বাদাম ছাড়াও সেখানে ব্লু পাইন গাছ দেখা যায়। শীতকালে রাস্তায় দেখবেন সাদা বরফের ছড়াছড়ি। পারোর টাইগার্স নেস্টে যেতে হলে হাইক করতে হবে প্রায় ৩০০০ মিটার উচ্চতায়, তাও ঘন পাইন বনের মাঝ দিয়ে। বুঝতেই পারছেন, ভূটানে তরুণদের জন্য রোমাঞ্চের শেষ নেই। 

বালি, গিলি, লাম্বক
দিগন্তহীন নীল জলরাশি, পায়ের নিচে স্বচ্ছ সাদাবালি এবং নোনাজলের অবিরাম ঢেউ যেন প্রতিবার মুগ্ধ করে সবাইকে। বিশ্বের দীর্ঘতম সমুদ্র সৈকত কক্সবাজারে পর্যটকরা একবার যেয়ে ক্ষান্ত হয় না। পুরো বছর জুড়েই পর্যটন নগরীতে ভিড় লেগে থাকে ভ্রমণপিপাসুদের। তবে রমজানের ঈদের ছুটিতে কক্সবাজার হয়ে ওঠে এক বৃহৎ মিলনস্থল। ঈদের ছুটিতে পরিবার-পরিজনের সাথে কক্সবাজার ঘুরে আসতে চাইলে কি করবেন না-করবেন, বলে দিচ্ছি তা। 

চট্টগ্রাম শহর থেকে দক্ষিণে কক্সবাজারের দূরত্ব প্রায় ১৬০ কিমি এবং ঢাকা থেকে এর দূরত্ব ৪১৪ কিমি। রাজধানী ঢাকা থেকে সড়ক এবং বিমানপথে কক্সবাজার যাওয়া যায়। ঢাকার কলাবাগান, ফকিরাপুল এবং সায়দাবাদ থেকে সরাসরি বাস ছেড়ে যায় কক্সবাজারের উদ্দেশে। তাছাড়া, রেলগাড়িতে করে চট্টগ্রাম পর্যন্ত গিয়ে সেখান থেকেও বাস নিতে পারবেন। সকালের আগে কক্সবাজার পৌঁছাতে পারলে আপনাকে বাস নিয়ে সরাসরি হোটেলের সামনে নামিয়ে দিবে। পৌঁছানোর পরে কি করবেন এবং কোথায় ঘুরবেন জেনে নিন।
কলাতলী ও লাবনী সৈকত 
কলাতলী এবং লাবনী সৈকত পর্যটকদের প্রধান আকর্ষণ, কেননা প্রায় সব হোটেল মোটেল থেকেই এই দুইটি সৈকত একদম হাঁটার দূরত্বে অবস্থিত। লাবনী পয়েন্টে আছে ঝিনুক মার্কেট এবং ছোট-বড় অনেক দোকান। তা ছাড়া বৈচিত্র্যপূর্ণ বঙ্গোপসাগরের হরেকরকম সি-ফুড খেতে আপনি লাবনী পয়েন্টের দোকানগুলোতে যেতে পারবেন। কলাতলী সৈকতেও আছে বেশ কিছু রেস্টুরেন্ট একদম সৈকতের উপর। সেখানে বসে আপনি মনোরম সূর্যাস্ত উপভোগ করতে পারবেন। বর্তমানে কক্সবাজারের সব সৈকতে নিশ্চিন্তে সারা রাত থাকা যায় পর্যটন পুলিশের নিশ্ছিদ্র নিরাপত্তা ব্যবস্থার মধ্যে। তবে সৈকত পরিষ্কার পরিচ্ছন্ন রাখার দায়িত্ব আপনার। নির্ধারিত স্থান ছাড়া যেখানে সেখানে ময়লা ফেললে পর্যটন পুলিশের কাছে কৈফিয়ত এবং জরিমানা দুটোই দেয়া লাগবে। 

হিমছড়ি ও মেরিন ড্রাইভ 
কক্সবাজারের মূল শহর ছেড়ে আপনি হিমছড়ি কিংবা ইনানি সৈকতে যেতে হলে আপনার যেতে হবে মেরিন ড্রাইভ দিয়ে। সাম্প্রতিক সময়ে কক্সবাজারের মেরিন ড্রাইভকে বিশ্বের সবচেয়ে দীর্ঘতম সৈকত ছোঁয়া রাস্তার স্বীকৃতি দেয়া হয়। মাইলের পর মাইল পিচঢালা রাস্তা ছুটে চলেছে ঠিক নীলাভ সমুদ্রের পাশে দিয়ে, আর তার অপর পাশে আছে সুদীর্ঘ সবুজ পর্বতমালা। মেরিন ড্রাইভে বাতাসের সাথে দারুণ গতিতে ছুটে চলার অভিজ্ঞতা আপনি আর কোথাও পাবেন না। মেরিন ড্রাইভ ধরে কক্সবাজার থেকে ১৮ কিমি দক্ষিণে অবস্থিত হিমছড়িতে আছে অপরূপ ঝরনা। হিমছড়ি টুরিস্ট জোনে আপনি প্রায় শ'খানেক সিঁড়ি বেয়ে উপরে উঠতে পারলে দেখতে পাবেন এক অপার্থিব দৃশ্য। দিগন্তজুড়ে দেখবেন সমুদ্র, মেঘ এবং সূর্য যেন মিশে আছে একযোগ হয়ে। পাহাড় বেয়ে উঠার জন্য অবশ্যই সাথে পানি নিয়ে যাবেন। 
ইন্দোনেশিয়ার দ্বীপমালা আগ্নেয়গিরির অগ্নুৎপাতের ফলে সমুদ্রের মাঝে কোনো এক সময় জেগে উঠেছে। এই দেশের বালি, মাটি এবং পানি, সব কিছুই যেন ভিন্ন। বালির ট্রপিক্যাল সৈকত বর্তমানে বিশ্বের অন্যতম ব্যস্ত টুরিস্ট ডেস্টিনেশান। অন্যদিকে গিলি এবং লম্বক দ্বীপে আছে অজস্র পানির ঝরনা এবং পর্বতমালা। কোনো স্থানে আছে হট স্প্রিংস, আবার কোনের দ্বীপের পাশেই আছে কোরাল রিফ। স্কুবা ডাইভিং, প্যারাগ্লাইডিং, স্নরকলিং ইত্যাদি এডভেঞ্চার স্পোর্টস ছাড়াও সাশ্রয়ী হোটেল এবং খাওয়ার জন্য ইন্দনেশিয়া বিশ্বখ্যাত, মূলত তরুণ ট্রাভেলারদের কাছে।
গ্রীষ্মের মাঝ থেকে বর্ষার আরম্ভ পর্যন্ত, অর্থাৎ মে থেকে জুলাই মাস বাংলাদেশের উত্তরবঙ্গের জেলা রাজশাহী, চাঁপাইনবাবগঞ্জ এবং দিনাজপুরে শতাধিক আম এবং লিচুর বাগান হয়ে ওঠে রমরমা। এই এসময়েই আমের মুকুলের ঘ্রাণ এবং লিচুর লাল রঙে মাতে দেশ। রোদ বৃষ্টির এই মৌসুমে আপনি চাইলে টাটকা ফল খেতে চলে যেতে পারেন যমুনার ওপারে। কি করবেন, কিভাবে যাবেন জানিয়ে দিচ্ছি আজ। 

পুরো দেশের ফলের চাহিদা মেটাতে এই জেলাগুলো গ্রীষ্মে পরিণত হয় ভাসমান বাজারে। রাজশাহীতে আমের বাগান আছে কিছু, তবে ফাঁকফোকরে বসতি গড়ে উঠেছে বিভিন্ন স্থানে। আমের বাগানের আসল চেহারা দেখতে হলে আপনার যেতে হবে আমের রাজধানী হিসেবে পরিচিত চাঁপাইনবাবগঞ্জ জেলায়। সেখানে দিগন্তজুড়ে আছে হরেকরকম জাত-প্রজাতির আম বাগান। বছরের বেশিভাগ সময় এসব আম বাগানে মানুষের আনাগোনা থাকে না, তবে গ্রীষ্মে এর দৃশ্য পুরো ভিন্ন। সবুজ বাগানের মাঝে হলুদ বর্ণের আমের মুকুল যেন নতুন জীবনের উৎস। বাগানে গেলে আপনি দেখবেন মালিকের তত্ত্বাবধানে চলছে আমগাছের নিবিড় পরিচর্যা। গাছে ঝুলছে সবুজ কিংবা হাল্কা হলুদ বর্ণের হরেকরকম আম। পাশের রাস্তায় দেখবেন সাইকেলে করে কর্মীরা ঝুড়ি ভর্তি আম নিয়ে যাচ্ছে বাজারে বিক্রির জন্য। এক বাগানে একই সময় বিভিন্ন প্রজাতির আমগাছ রোপণ করা হয়ে থাকে। তাই একসঙ্গে মুকুল, কাঁচা আম এমনকি পাকা আমও দেখতে পারবেন এক বাগানের মধ্যে। বাগানের মধ্যে আরাম আয়েস করে যদি আম খেতে চান, তার জন্য অবশ্যই মালিকের সাথে কথা বলে নিতে হবে আগে। গাছ থেকে আম পাড়তেও মালিকদের অনুমতি নেওয়া উচিত।
রাজশাহী এবং চাঁপাইনবাবগঞ্জ আমের জন্য বিখ্যাত হলেও, একটু দূরের দিনাজপুর সুনাম কুড়িয়েছে লিচুর জন্য। মাসিমপুর এলাকার বেলে মাটির লিচু আকারে অন্য এলাকার লিচুর থেকে বেশ বড়। সেখানকার বাগান মালিকেরা বছরে ব্যবসা করে মাত্র ১৫ থেকে ২০ দিনের জন্য। গাছপাকা টসটসে লিচু বিক্রি হয় লট হিসেবে। গাছের থেকে সরাসরি লিচু খেতে হলে আপনি নয়াবাদ গ্রামেও চলে যেতে পারেন। ঢাকা শহরের তুলনায় সেখানে লিচুর দাম অনেক কম। 

উত্তরের এসব জেলাগুলো শুধু ফলের জন্যই বিখ্যাত নয়। রাজশাহী বিভাগের পশ্চিমে আছে বাংলার প্রাচীন গৌর অঞ্চলের রাজধানী। নাটোরের রাজপ্রাসাদ, রাজশাহীর বাঘা মসজিদ এবং পুঠিয়ার রাজবাড়ী ছাড়াও আরও বেশ কিছু প্রত্নতাত্ত্বিক নিদর্শন রয়েছে এসব অঞ্চলে। সময় হাতে নিয়ে বেড়াতে গেলে এসব নিদর্শন ঘুরে আসবেন।

যেভাবে যাবেন
রাজধানীর গাবতলি থেকে উত্তরবঙ্গের বেশ কিছু বাস আছে। রাজশাহী, চাঁপাইনবাবগঞ্জ এবং দিনাজপুরের জন্য আলাদা বাসের ব্যবস্থা আছে। বাস ভাড়া ৪৫০ থেকে ১০০০ টাকার মধ্যে। তাছাড়া, রেলযোগাযোগ ব্যবস্থাও বেশ ভালো। রাজশাহী কিংবা চাঁপাইনবাবগঞ্জ বাস স্ট্যান্ড থেকে আপনি অটো ভাড়া করে নিতে পারেন পুরো দিনের জন্য। সেখান থেকে দিনভর আমবাগান ঘুরে দেখতে পারবেন। দিনাজপুরে আপনি বাস টার্মিনাল থেকে রিকশা করেই যেতে পারবেন লিচু বাগানে। সাথে স্থানীয় কাউকে সঙ্গী বানিয়ে নিতে পারলে আরও ভালো হয়। নাটোর এবং আশপাশের এলাকার প্রাচীন নিদর্শন দেখতে হলে আপনার যেতে হবে রাজশাহী শহর থেকে পশ্চিমে। 

টিপস
শহরের ক্লান্ত জীবনের ব্যস্ততার মাঝে সবসময় দূরে কোথাও যাওয়া হয় না। তাই মাঝেমধ্যে ছোটখাট অবকাশ হলে মন্দ হয় না। ঘুরে বেড়ানোর জায়গা দূরদূরান্তে হওয়ায় অনেকেরই সময় হয়ে উঠে না। তবে ঢাকা এবং আশপাশের জেলার ভ্রমণপিপাসুরা একদিনের জন্য ঘুরে আসতে পারেন মিনি কক্সবাজার নামে পরিচিত পদ্মাপাড়ের মৈনট ঘাটে। সেখানে আছে স্বচ্ছ-সুন্দর বালি, ইলিশের বাজারের হাঁকডাক, এমনকি বীচের পাড়ে বসার জন্য আছে কক্সবাজারের মতো বিলাসী সিটিং স্পট। পদ্মার বিশালতার দিকে তাকিয়ে সূর্যকে দিগন্তের মধ্যে হারিয়ে যেতে দেখার মধ্যে আছে এক অনন্য অনুভূতি, যা আপনি সেই ঘাটে না গেলে উপভোগ করতে পারবেন না। আজ বলে দিই কীভাবে যাবেন এবং কী করবেন। 
কী করবেন
মৈনট ঘাট সুবিশাল পদ্মার পাড়ে স্বচ্ছ সাদা বালির বেলাভূমি। নদী যেন দিগন্তে মিশে গেছে সেই লাল সূর্যের সাথে। নোনা পানির প্রবল ঢেউ না থাকলেও, মৈনটঘাট গেলে আপনার মনে হবে কক্সবাজারেই যেন এসেছেন। স্থানীয়রা পর্যটকদের বসার জন্য ছাতাসহ ইজি চেয়ারের ব্যবস্থা করে রেখেছে, যেখানে ঘণ্টায় ৩০ টাকার বিনিময়ে বিশ্রাম করতে পারবেন। সূর্যাস্ত পর্যন্ত ঘাঁটে থাকলে দেখতে পারবেন এক অনন্য প্রাকৃতিক দৃশ্য। ধূসর পদ্মার রং বদলে যাবে আপনার চোখের সামনে, যেন নদীর গভীরে তার আঙিনায় ফেরত চলে যাচ্ছে সূর্য। 

মহীয়ান পদ্মার ঢেউর মধ্যে যদি অ্যাডভেঞ্চার করতে চান, তাহলে আপনার জন্য আছে স্পিডবোট, ট্রলার কিংবা ছোট নৌকা। স্পিডবোট ১০-১২ জনের জন্য রিজার্ভ করতে খরচ পড়বে প্রায় ২,০০০ টাকা, তাই বড় গ্রুপ নিয়ে যাওয়া উত্তম। নদীর মাঝে অপ্রাপ্তবয়স্ক এবং যারা সাঁতার জানেন না, তাদের অবশ্যই লাইফ জ্যাকেট নিয়ে যাওয়া উচিত। ট্রলার কিংবা ছোট নৌকা ভাড়া করতে পারবেন ৫০০ থকে ১,০০০ টাকার মধ্যে, অবশ্যই দর কষাকষির পর। 

ভাঁটার সময় ঢেউ কমে আসে। সেই সময় স্নানও করতে পারবেন পদ্মার তীরে। জোয়ারের সময় ঢেউ মোড় বদলিয়ে যেতে পারে হুট করে, তাই সাবধানতা অবলম্বন করে স্নান করতে যাওয়া উচিত। জোয়ারের সময় পানিও বেড়ে যায়। তাই বেশি দূর যাওয়া ঠিক না। তবে ভাঁটার সময় ঘাটের আশপাশে চর উঠে আসে, যেখানে পায়ে হেঁটে খোলা হাওয়ায় শরীর জুড়িয়ে নিতে পারবেন।
মৈনট ঘাট থেকে বেশ কিছু নৌকা সকাল বেলা ছেড়ে যায় মাছ ধরার জন্য। আপনি যদি সাহসের সাথে জেলেদের দৈনন্দিন জীবনের স্বাদ পেতে চান, তাহলে চড়তে পারেন কিছু ছোট নৌকা এবং ট্রলারে। জেলেরা অনেকেই অপরিচিত কাউকে তাদের নৌকায় নিতে চায় না, তবে তাদের সাথে চুক্তি করে নিতে পারেন। দেশের প্রত্যেকটি নদনদী হাজারো জেলের জীবনের একমাত্র আয়ের উৎস। ঢাকা কিংবা অদূরের জেলায় মাছ সরবরাহ হয়ে থাকে এসব জেলেদের ক্ষুদ্র নৌকা থেকেই। তাদের সাথে অ্যাডভেঞ্চার করতে হলে অবশ্যই তাদের পেশাকে সম্মান করা জরুরি। নদীর গভীরে যেতে ভয় লাগলে এই দুঃসাহসী অভিযানে না যাওয়াই শ্রেয়। 

কী খাবেন? 
সঠিক মৌসুমে গেলে অবশ্যই পদ্মার অদ্বিতীয় ইলিশ খেতে ভুলবেন না। ঘাটের আশপাশেই আছে বেশ কিছু খাওয়ার দোকান, যেখানে বোয়াল, চিংড়ি থেকে শুরু করে নদীর রুই মাছ পর্যন্ত পাবেন। ডাল এবং ভাত পাবেন স্বল্প খরচে, তাই খাওয়াদাওয়া করতে চিন্তার কোনো কারণ নেই। আস্ত ইলিশের দরকষাকষি করে নিলে আপনাকে বাবুর্চিরা হরেকরকম পদ পরিবেশন করবে। খাওয়ার মান বেশ ভালো এবং দাম সাশ্রয়ী। তাছাড়া, তীরে অনেকেই স্থানীয় ফলমূল এবং ডাব বিক্রি করে। পদ্মার আশপাশে মাটিও বেশ উর্বর, তাই শাকসবজি পাবেন অনেক রকমের। টমেটো, বেগুন, লাউ, ঝিঙা, আলু এবং অন্যান্য অনেক সবজির নানাপদ পাওয়া যাবে এসব দোকানে।
কীভাবে যাবেন? 
গুলিস্তান ফ্লাইওভারের বাস স্ট্যান্ড থেকে সরাসরি যমুনা পরিবহনের বাসে উঠে দোহার মৈনট ঘাটে নামতে পারবেন। ভাড়া পড়বে জনপ্রতি ৯০ টাকা। ফেরার সময় আবারও একই বাসে উঠে চলে আসবেন ঢাকা। যেতে লাগবে দেড় কিংবা দুই ঘণ্টা। গাড়ি ভাড়া করেও যেতে পারবেন সরাসরি। সে ক্ষেত্রে আশপাশে অবস্থিত কলাকোপার জজবাড়ি, কোকিলপেয়ারি জমিদারবাড়ি, আনসার ক্যাম্প, ইছামতী নদীও ঘুরে আসতে পারবেন। 
ইনানি বিচ 
হিমছড়ি পার করে মেরিন ড্রাইভ ধরে আরও দূরে গেলে আপনি ঘুরে আসতে পারবেন ইনানি বিচ থেকে। ইনানির পানি অন্যান্য সৈকত থেকে বেশ পরিষ্কার এবং স্বচ্ছবালির পাশাপাশি আছে কোরাল পাথরের রিফ। ভাটার সময় গেলে আপনি দেখতে পাবেন লাল কাঁকড়ার সমাহার। 

ডুলাহাজরা সাফারি পার্ক 
ডুলাহাজরা বাংলাদেশের প্রথম সাফারি পার্ক। পাহাড়ি এলাকায় গড়ে তোলা এই পার্কের আয়তন ২,২২৪ একর। কক্সবাজার শহর থেকে ৩৫ কিমি উত্তরে এই সাফারি পার্কে বিলুপ্তপ্রায় ও বিরল প্রজাতির বন্যপ্রাণী সংরক্ষণ ও বংশবৃদ্ধি করা হয়। জীবজন্তু এবং দেশের জীববৈচিত্র্যের সাথে বাচ্চাদের পরিচয় করিয়ে দিতে অবশ্যই এই সাফারি পার্ক ঘুরে আসতে হবে। 

থাকা খাওয়ার ব্যবস্থা
খাওয়া নিয়ে কক্সবাজারে চিন্তা করার কারণ নেই। আছে জনপ্রিয় ঝাউবন এবং পৌশী নামের রেস্টুরেন্ট। তাছাড়া এখন প্রতিটি রাস্তায় আছে রেস্তোরাঁ এবং বারবিকিউ জোন। বেশিভাগ হোটেলেই আপনি সকালের নাস্তা কমপ্লিমেন্টারি হিসেবে পাবেন।
বর্তমানে কক্সবাজারে থাকার জন্য ফাইভস্টার ক্যাটাগরির অনেক হোটেল হয়েছে। ফোরস্টার ও থ্রিস্টার বা সমমানের হোটেল ও রিসোর্টও আছে অনেক। সৈকতের কাছের বেশিরভাগ হোটেলই ভালোমানের। ইনানির নিকটবর্তী এলাকাতেও থাকার জন্য বেশকিছু হোটেল গড়ে উঠেছে। এছাড়া এর বাইরে আছে ইকো রিসোর্ট। ঈদের সময় হোটেল ভাড়া বেশ কম হয়। যাওয়ার আগে যোগাযোগ করে রুম বুক করে যেতে হবে।
গ্রীষ্মের মাঝে রোদের প্রকোপ কিংবা সর্বগ্রাসী কালবৈশাখী ভ্রমণপ্রেমিকদের দমিয়ে রাখতে পারে না। এই গরমেও বেড়াতে যাওয়া চাই। আজ আপনাদের ঢাকার আশপাশে কিছু রিসোর্টের সাথে পরিচয় করিয়ে দেই, যেখানে পরিবার কিংবা বন্ধুবান্ধবের সাথে কিছুটা সময় কাটিয়ে আসতে পারবেন, তাও গ্রীষ্মের গরমকে হার মানিয়ে।
ছুটি রিসোর্ট 
বিখ্যাত ভাওয়াল রাজবাড়ি থেকে মাত্র ৩ কিলোমিটার দূরে অবস্থিত ছুটি রিসোর্ট। পরিবেশবান্ধব এই রিসোর্টে পর্যটকরা এক অনন্য অভিজ্ঞতা পাবে। লাক্সারি কটেজ, তাঁবু, খড়ের বাংলো, ট্রি হাউজ, বাচ্চাদের প্লে গ্রাউন্ড-এর পাশাপাশি আছে একটি সুবিশাল লেক। যেখানে আপনি বোটে চড়ে মাছ ধরতে পারবেন অথবা সাঁতার কেটে ঘুরে বেড়াবেন। প্রকৃতির মাঝে পাখির কিচিরমিচির কিংবা শিয়ালের ডাক শুনতে শুনতে আপনি রঙবেরঙের পিঠা এবং দেশি খাবার খেতে পারবেন রিসোর্টের ভেতরকার রেস্তোরাঁয়। তাছাড়া, ঘোড়ার পিঠে চড়ারও ব্যবস্থা আছে এখানে। 

রাতের আঁধারে কোনোরকম কৃত্রিম আলো ছাড়া চাঁদের অপরূপ সৌন্দর্য উপভোগ করতে আপনি ছুটি রিসোর্টে যেতে পারেন। ৩,০০০ থেকে শুরু করে ১০,০০০ টাকার মধ্যে রুম আছে এই রিসোর্টে। গাজীপুরের ডিসি অফিস থেকে সরাসরি আপনি আমতলি বাজার চলে যাবেন। সেখানে গেলেই আপনি পেয়ে যাবেন ছুটি রিসোর্টের রাস্তা। যাওয়ার আগে অবশ্যই তাদের সাথে কথা বলে রুম বুক করে যাবেন।
অঙ্গনা রিসোর্ট 
ঢাকা বিমানবন্দর থেকে মাত্র ১ ঘণ্টা পথ পাড়ি দিলেই গাজীপুরের সূর্যনগর গ্রামের কাপাসিয়া এলাকায় নির্মাণ করা হয়েছে মনোরম অঙ্গনা রিসোর্ট। প্রকৃতির রূপের সাথে সামঞ্জস্য রেখে বেশ দক্ষতার সাথে তৈরি করা হয়েছে এই রিসোর্ট। ভাওয়ালের লাল পাহাড়ঘেঁষা এই রিসোর্ট সুউচ্চ দেয়াল দিয়ে ঘেরা এবং নিরাপত্তার জন্য বেশ জনপ্রিয়। অপরূপ সুন্দর ফুলের বাগান, পুকুর, ব্যাডমিন্টন কোর্ট, হরিণের পার্ক এবং একটি সুইমিং পুল আছে রিসোর্টের মধ্যে। বড় মিটিং করার জন্য আপনি এখানে কনফারেন্স রুমও ভাড়া করতে পারবেন। পরিবার নিয়ে থাকার জন্য আছে ১৭টি ভাল মানের রুম, যা আপনি ভাড়া নিতে পারবেন পাঁচ হাজার টাকায়। খাওয়ার ব্যবস্থাও আছে বেশ ভালো। ঢাকার বেশ কাছে হওয়ায় যাতায়েতের সমস্যা নেই। 

গাজীপুরের কাপাসিয়া উপজেলায় গিয়ে পাবুর দাইবারি রোডে গেলেই পেয়ে যাবেন এই রিসোর্ট। 
ড্রিম স্কয়ার 
মাওনা উপজেলার আযগিরচালা গ্রামে প্রায় ১০০ একর ভূমির উপর বিভিন্ন প্রকার ফুল এবং ফল গাছের বনের মধ্যে নির্মাণ করা হয়েছে ড্রিম স্কয়ার রিসোর্ট। রিসোর্টের মাঝে আছে সুবিশাল জঙ্গল। আছে স্থানীয় মাছ চাষের জন্য বেশ কিছু পুকুর এবং তার আশপাশেই রাত কাটানোর আধুনিক কটেজ, যার বারান্দা এবং ডাইনিং স্পেস ঝুলে আছে ঠিক পুকুরের পানির উপর। 

রিসোর্টের গেট থেকে শুরু করে মূল কমপ্লেক্স পর্যন্ত যেতে আপনি পথের দুই পাশে দেখবেন সুন্দর গাছের সারি। তা ছাড়াও, রিসোর্টে আছে দুটি বিশাল লেক এবং ১৬টি পুকুর। শীতের মাঝে হরেকরকম পাখি এখানে বেড়াতে আসে, তবে গ্রীষ্মেও এর সৌন্দর্য কম নয়। 

ড্রিম স্কয়ারে একদিনের জন্য কটেজ ভাড়া করতে পড়বে ৬,০০০ টাকা। রিসোর্টে যেতে হলে আপনার মাওনা উপজেলায় যেতে হবে বাস কিংবা গাড়িতে করে। সেখান থেকে ৫ কিলোমিটার দূরেই পাবেন এই রিসোর্ট। 
আফ্রিকান মহাদেশের পূর্বে ছোট্ট দ্বীপ রাষ্ট্র মরিশাস। আগ্নেয়গিরির কালো কাঁদা মাটি সমুদ্রতল থেকে বুদবুদের মতো উঠে আসে উপরে, আর সেই মাটি জমে গিয়ে তৈরি হয় মরিশাস দ্বীপপুঞ্জ। সেটা প্রায় কয়কশ হাজার বছর আগের কথা। বর্তমানে মরিশাস বিশ্বের নানা দেশের মানুষের এক মিলন মেলা এবং অত্যন্ত জনপ্রিয় একটি টুরিস্ট ডেস্টিনেশান। মরিশাসের দিগন্তজুড়ে শুধু স্বচ্ছ নীলাভ পানি এবং আকাশ, মাঝের উর্বর দ্বীপে আছে হরেকরকম জীবজন্তু এবং সবুজের সমাহার। নাতিশীতোষ্ণ দেশ হওয়ায় মরিশাসে হানিমুনে আসা দম্পতীদের ভিড় লেগেই থাকে। বিশ্বের অন্যতম সুন্দর কিছু সমুদ্র সৈকত আছে এই ছোট্ট মরিশাসের আশপাশেই।
পেরেই বেরে 
সুবিশাল ভারতীয় মহাসাগরের স্বচ্ছ নীল পানির দিকে শান্তিতে চোখ মেলে যদি পূর্বের সূর্যোদয় এবং পশ্চিমের সূর্যাস্ত দেখতে চান, তাও বিলাসী লাক্সারি হোটেলের দুয়ারে বসে, তাহলে আপনার পরবর্তী গন্তব্য হওয়া উচিত মরিশাসের পেরেই বেরে সৈকত। ২০১০ সালে বিশ্বের বিভিন্ন প্রান্ত থেকে ভ্রমণপিপাসুরা পেরেই বেরে বীচ-কে এক জরিপে বিশ্বের অন্যতম সুন্দর সৈকত হিসেবে নির্বাচিত করে। এই সৈকত থেকে আপনি কাচের তৈরি নৌকায় চড়তে পারবেন, আর পানির উপর ভেসে দেখতে পারবেন অসম্ভব সুন্দর কোরাল এবং সামুদ্রিক প্রাণীর চলাফেরা। শান্ত সৈকতে আপনি সাঁতারও কাটতে পারবেন কোনো সমস্যা ছাড়া। স্কুবা ডাইভিং করেও উপভোগ করা যাবে স্বচ্ছ পানির নিচের রঙিন দুনিয়া। স্ট্রিট ফুড এবং হকারদের কাছে কেনাকাটার জন্যও পেরেই বিচ বেশ জনপ্রিয়।
ইলে ও আইগত 
মরিশাসের ইলে ও আইগত স্থানটি বর্তমানে বন্য প্রাণী সংরক্ষণ এবং প্রাকৃতিক সম্পদ রক্ষার জন্য অন্যতম একটি স্থান। এই বনের মাঝে সাফারি করে দেখতে পারবেন বিশ্বের সবচাইতে বিরল পাখির বসবাস। গ্রিন গেকো, অত্যন্ত বিরল গোলাপি কবুতর এবং আলদাব্রা জাইয়ান্ট কচ্ছপও দেখতে পাবেন এই অঞ্চলে। 

ব্লু বে 
পর্যটকেরা বলে ব্লু বেতে পৃথিবীর বুকে সবচাইতে নীল পানির সৈকত আছে, যার স্বচ্ছ সাদা বালু এবং ভলকানিক রক সৌন্দর্যের আরেক মাত্রা যোগ করেছে। রাজধানী পোর্ট লুই থেকে বোটে করে সমুদ্রপারি দিলেই পৌঁছানো যাবে ব্লু বে অঞ্চলে। সেখানে স্কুবা ডাইভিং করে দেখতে পারবেন বিভিন্ন প্রজাতির মাছ এবং ছোট হাঙ্গরের প্রাকৃতিক মেরিন পার্ক। গ্লাসের তৈরি নৌকায় সেখানেও ঘুরে বেড়াতে পারবেন। 
রচেস্টার ফলস 
সুলিয়েক অঞ্চল থেকে ২.৫ কিলোমিটার থেকে ভিতরে গেলেই দেখা মিলবে রচেস্টার ফলসের। পাহাড়ের চূড়ার জলপ্রপাত এসে পড়েছে আগ্নেয়গিরির তৈরি গুহায়। প্রাকৃতিকভাবে পানি ফিল্টার হওয়ার ফলে এই গুহার ভেতরে স্বচ্ছ এবং নীলাভ পানির দেখা মেলে। অনেক উপর থেকে দেখলেও গুহার একদম নিচ পর্যন্ত দেখা যায় স্ফটিকের মতো পানির মাঝ দিয়ে। এই ফলস পর্যটকদের কাছে ডাইভিংয়ের জন্য বেশ জনপ্রিয়। 

তামারিন বিচ 
বেশ কিছু সৈকতে পানি শান্ত থাকলেও, পশ্চিমের তামারিন বিচে দেখতে পাবেন স্বচ্ছ পানির ঢেউয়ের খেলা। সার্ফিং এর জন্য এই বিচ মরিশাসে সবচাইতে জনপ্রিয়। শ্বেতবর্ণের বালির উপর সবুজ স্বচ্ছ পানির নিরন্তন ঢেউ ভাঙা একটি চোখ জুড়ানো দৃশ্য বটে। মৃত ভলকানো মন্তা দু রম্পো সোজা দাঁড়িয়ে আছে এই সৈকতেই। ডলফিনের বসাবাসও রয়েছে সৈকতের খুব কাছেই। 

টুরিস্টদের থাকা খাওয়ার জন্য মরিশাসের প্রত্যেকটি অঞ্চলই বেশ নামকরা। সি ফুড বাদেও লোকাল কিছু ফলমূল অত্যন্ত সুস্বাদু ও জনপ্রিয়। ভূস্বর্গ মরিশাসে যেতে হলে অনেক দেশের নাগরিকের কোনো ভিসা প্রয়োজন হয় না, তবে বাংলাদেশিদের জন্য ভিসা দরকার হয়। সরাসরি কোন মিশন বাংলাদেশে না থাকায় মরিশাসে যেতে হলে আপনাকে ভিসা নিতে হবে ভারতে অবস্থিত মরিশাস এমব্যাসি থেকে এবং ফ্লাইও করতে পারবেন সরাসরি ভারত থেকে। 
দক্ষিণপূর্ব এশিয়ায় আছে বিশ্বের বেশ কিছু নামিদামি টুরিস্ট স্পট। ইউরোপ কিংবা আমেরিকার পর্যটকরা ভিড় করে এসব অসাধারণ সুন্দর দ্বীপরাষ্ট্রে। এমনই এক জনপ্রিয় ডেস্টিনেশান ভিয়েতনাম যা ভ্রমণপিপাসুদের মতে বিশ্বের বুকে এক অনন্যসুন্দর দেশ। 

ভিয়েতনামের একপাশে কম্বোডিয়া এবং লাওসের সীমান্ত রয়েছে, আর বাকি তিন দিকেই দিগন্তহীন সমুদ্র। ভিয়েতনামে বাংলাদেশের মতো উর্বর ভূমি আছে, যার মূলে আছে অসংখ্য নদনদী। সকল নদী বয়ে চলেছে সমুদ্রের সাথে মিলতে, তার মধ্যেই আছে পাহাড়, পর্বত এবং অসাধারণ কিছু ভ্যালি। পর্যটকরা অনেকেই ভিয়েতনামে যায় ভবঘুরের মতো ঘুরে বেড়াতে এবং প্রকৃতি দেখতে। ভিয়েতনাম তুলনাহীন এবং এই অনন্য সুন্দর দেশটিকে তার অধিবাসীরা ঈশ্বরের দান বলেই মনে করে। বাংলাদেশ থেকেও সরাসরি যাওয়া যাবে ভিয়েতনামে। পরিবার কিংবা বন্ধুবান্ধবের সাথে অবকাশ যাপন করতে ভিয়েতনাম হতে পারে আপনার পরবর্তী ডেস্টিনেশান। কী করবেন, কোথায় যাবেন বলে দিচ্ছি। 
তাও দাও 
রাজধানী হানই থেকে প্রায় ৯০ কিলোমিটার দূরে অবস্থিত তাও দাও পর্বতমালা। সমুদ্রপৃষ্ঠ থেকে প্রায় ১০০০ মিটার উপরে অবস্থিত এই অঞ্চলে টুরিস্টরা যায় অপরূপ সুন্দর প্রকৃতি বরণ করে নিতে। বিংশ শতাব্দীর শুরুতে ফ্রেঞ্চ উপনিবেশ গড়ে উঠে এই অঞ্চলে। বিলাতীরা এখানে নির্মাণ করে ভিলা, হোটেল, রেস্তোরাঁ, খেলার মাঠ, সুইমিং পুল এবং ফ্রেঞ্চ স্টাইলের ড্যান্সিং রুম। ফ্রেঞ্চরা হয়তো এখন অতটা নেই। তবে এই অঞ্চলে ভিয়েতনামি এবং ইউরোপীয় সংস্কৃতির মিশ্রণে তৈরি হয়েছে এক অনন্য স্থান। তা আপনি বুঝতে পারবেন সেখানের খাওয়া খেলেই। অপরূপ প্রকৃতির মাঝে ফ্রেঞ্চ স্টাইল ভিলা এবং কম খরচে লাক্সারির স্বাদ পাওয়ার জন্য তাও দাও অদ্বিতীয় একটি ডেস্টিনেশান। বছরজুড়েই এখানে তাপমাত্রা থাকে নাতিশীতোষ্ণ, তাই পর্যটকের ভিড় লেগেই থাকে। 

হালং বে 
পৃথিবীর বুকে সবচাইতে সুন্দর বে বা উপসাগর বলা হয় ভিয়েতনামের উত্তরপূর্বে অবস্থিত হালং বে কে। এই উপসাগরের মাঝে আছে প্রায় ২,০০০-এর কাছাকাছি দ্বীপ, যার বেশিভাগই হাজার বছর ধরে তৈরি হয়েছে শ্বেতপাথর কিংবা কোরাল থেকে। সমুদ্রপৃষ্ঠে অসংখ্য কোরাল থাকার ফলে হালং বে পৃথিবীর অন্যতম স্বচ্ছ ও নীলাভ পানির অধিকারী। সৈকতে দাঁড়ালেই একটু দূরে সমুদ্রের মাঝে দেখা যাবে কিছু দানবীয় পাহাড়, যা নীলাভ পানির মাঝে সবুজের আলো ছড়িয়ে দিবে। সূর্যের আলোর কারণে কোন পাহাড় বা দীপই একরূপ ধারণ করে থাকতে পারে না। প্রতি মুহূর্তেই মুখ বদলায় হালং বে, যেন এ কোন এক জলজ্যান্ত বস্তু। বেশ কিছু দ্বীপের মধ্যে বোট নিয়ে যাওয়া যায়। কিছু দ্বীপে আপনি পাবেন কোরালের তৈরি অপার্থিব গুহা। লাল, নীল, সাদা, সবুজ কিংবা নিয়ন, সব রকমের রঙের মেলা দেখতে পারবেন এসব গুহার ভিতর। মাঝে মাছ এবং বিভিন্ন প্রাণীর ছোটাছুটিতো আছেই। হালং বে বর্তমানে ইউনেস্কো দ্বারা স্বীকৃত অনন্য প্রাকৃতিক ঐতিহ্য এবং অন্যতম জনপ্রিয় টুরিস্ট ডেস্টিনেশান।
থিয়েন কাং গ্রোতো 
ভিয়েতনামি ভাষায় গ্রোতো মানে গুহা। হালং বে থেকে ৪ কিলোমিটার দূরে ঘন বনের মাঝে দিয়ে পায়ে হেঁটে আপনি যেতে পারবেন থিয়েন কাং গুহায়। প্রকৃতি কীভাবে তার চিত্রকর্ম তৈরি করে তা দেখতে পারবেন এই গুহায়। ভেতরের সব দেয়াল শ্বেতপাথরের রঙের। তবে নোনা পানির সাথে মিশ্রণে এই পাহাড়ের গায়ে যেন কোরালের কলোনি তৈরি হয়েছে। আলোর খেলায় মাঝেমধ্যে মনে হয় যেন গুহাতে কোরাল নয়, বরং বরফ রয়েছে। গুহার মাঝ দিয়ে পুরো পথ পাড়ি দিবেন আর মনে করবেন যেন পৃথিবী ছেড়ে অন্য কোথাও চলে গিয়েছেন। থিয়েন কাং বাদেও ভিয়েতনামে আরও অনেক গুহা রয়েছে এবং প্রত্যেকটাই অনন্য। 

যেভাবে যাবেন 
ঢাকা থেকে রাজধানী হা নইতে সরাসরি ফ্লাইট নেই তবে মালয়শিয়ায় ট্রানজিট ফ্লাইট আছে। আসা-যাওয়া মিলিয়ে খরচ পড়বে প্রায় ২০-২২ হাজার টাকা। উপরোক্ত স্থান বাদেও ভিয়েতনামে অনেক ঘোরার জায়গা আছে। সব একসাথে ঘুরে দেখা সম্ভব নয়, তবে ট্যুর গাইডের সাথে গেলে সব গুরুত্বপূর্ণ স্থান দেখা যাবে। 

টিপস 
টেকনাফ -- বাংলাদেশের সর্বদক্ষিণ উপজেলা। কক্সবাজার থেকে ৮৪ কিলোমিটার দূরে অবস্থিত এই ছোট্ট এলাকার পাশেই আছে নাফ নদী। আর সেই নদী পাড় করলে মায়ানমার। দেশের মাঝখান থেকে এত দূরে গিয়ে সেই টেকনাফে পাড়ি জমালে মনে হবে আসলেও বিদেশে এসে পড়েছেন। আলো-বাতাস সবই যেন বদলে যায় সেখানে। টেকনাফ যাওয়ার পথে দিগন্তজোড়া টাটকা সমুদ্রের বাতাস, পাশে সবুজে আচ্ছন্ন পাহাড় -- এই দুই বিপরীতধর্মী প্রাকৃতিক কারুকার্যের মাঝখান দিয়ে আপনি ছুটে চলবেন দুর্বার গতিতে। শেষে গন্তব্যে পৌঁছানর পর দেখা পাবেন সেই রহস্যময় সাগরের তীরে দাঁড়িয়ে থাকা টেকনাফ। 

টেকনাফ যাওয়ার পথে আপনি মানুষের দেখা বেশি পাবেন না। তবে একবার গেলে দেখবেন হরেকরকম মানুষের হরেকরকম ব্যস্ততা। রোদেপোড়া মানুষগুলো কেউ নৌকা থেকে স্থলে নামিয়ে নিচ্ছে গভীর সমুদ্রের মাছ, আর কেউবা অতি হুড়াহুড়ির মধ্যে লঞ্চ বা বোটে তুলে দিচ্ছে টুরিস্টদের। এসব টুরিস্টরা টেকনাফ এসেছে সেন্ট মার্টিন্স দ্বীপে যেতে। টেকনাফ এক কথায় বাংলাদেশের স্থল আর সেই স্বর্গীয় সেন্ট মার্টিন্স দ্বীপের সংযোগস্থলের কাজ করে।
নাফ নদী
নাফ নদী বাংলাদেশের সীমান্তে অত্যন্ত গুরুত্বপূর্ণ একটি নদী। মায়ানমারের সাথে সরাসরি সংযোগ থাকায় এই নদী ভৌগোলিক ও কূটনৈতিক দিক দিয়ে বেশ তাৎপর্যপূর্ণ। টেকনাফ গেলে আপনার অবশ্যই নাফ নদীতে ঘুরে আসতে হবে। সমুদ্রের সাথে সরাসরি সংযোগ থাকায় এই নদীর পানি লবণাক্ত। ছোট ডিঙি নৌকায় বা বোটে করে ঘুরে বেড়ানো যাবে এই নদীতে। টেকনাফের নামকরণ এই নাফ নদী থেকেই হয়েছে। বঙ্গোপসাগরের মাঝে পাড়ি দিতে আপনারা নাফ নদী থেকেই চলে যাবেন। নদীতে নৌকা দিয়ে যাওয়ার সময় দেখা পাবেন নানা জীবজন্তুর। তবে তার থেকেও বেশি চোখে পড়বে সেই নদীর মনভোলানো দৃশ্য। মানুষের চলাফেরা না থাকায় নাফ নদীর তীরে সকল প্রাকৃতিক স্থাপনা গড়ে উঠেছে কোনো বাঁধা ছাড়া। স্থল-জল কিংবা বাতাস -- তিনের মধ্যেই যেন এক স্পর্শ করার মতো অভূতপূর্ব আবরণ রয়েছে এই নদীর চারদিকে।
মা-থিনের কূপ
টেকনাফ উপজেলার মাঝে আরেকটি স্থান আছে যার নাম মা-থিনের কূপ। মাঘ রাজার মেয়ের নাম ছিল মা-থিন। লোকে বলে বহুকাল আগে এই স্থানে মা-থিন পানি তুলতে এসে দেখা পেয়েছিল ধিরাজ নামের এক সুদর্শন পুলিশ অফিসারের। তারা দুজনে ভালোবেসে ফেলে একে অন্যকে। মাঘ রাজা নিজ মেয়েকে এক হিন্দু ছেলের সাথে বিয়ে দিতে প্রথমে রাজি না থাকলেও, পরবর্তীসময় মেয়ের আবদারে না করতে পারেনি। মা-থিন প্রস্তুত বিয়ের জন্য, তবে বাঁধা হয়ে দাঁড়ায় ধিরাজের বাবা। মাঘ মেয়ের সাথে হিন্দু ছেলের বিয়ে কোনোভাবেই মানবে না উনি। ধিরাজ বাধ্য হয় কলাকাতা ফেরত যাওয়ার জন্য। আর মা-থিন অপেক্ষা করে ধিরাজের জন্য। সেই ধিরাজ আর ফেরেনি মা-থিনের কাছে। মনের দুঃখে, মা-থিন শেষনিঃশ্বাস ত্যাগ করে এই কূপের পাশে। টেকনাফের লোকমুখে এই কাহিনি শুনবেন সবসময়। সেই মা-থিনের কূপ আজও সংরক্ষিত আছে পরম যত্নে। টেকনাফ গেলে ভালোবাসার এই দৃশ্যমান স্থাপনা অবশ্যই দেখে আসবেন।
কীভাবে যাবেন
কক্সবাজার জেলাশহর থেকে রোমাঞ্চকর জিপ রাইড করে টেকনাফ যাওয়া যায়। মেরিন ড্রাইভ দিয়ে নিজ গাড়িতে চেপেও যেতে পারবেন বাংলাদেশের সর্বদক্ষিণ উপজেলায়। টেকনাফ টু সেন্ট মার্টিন্স টুরিস্ট প্যাকেজ আছে বহু। একেবারে সব শেষ করে আসতে চাইলে সাশ্রয়ী এই ব্যবস্থা করে নিতে পারেন। আগেই বলে দেই টেকনাফ ভ্রমণের আকর্ষণ অতুলনীয়। লং ড্রাইভে যাওয়ার আগে ক্যামেরা অবশ্যই নিয়ে নিবেন দৃশ্যগুলোকে ধারণ করে রাখার জন্য। 

কি করবেন 
টেকনাফের মূল আকর্ষণ নাফ নদী। দেখার মতো অনেক কিছু আছে। বিশ্রামের জন্য সরকারি বিশ্রামাগার কিংবা হোটেল-মোটেল বেছে নিতে পারেন। তাছাড়া উপজেলার মাঝেই আছে বার্মিজ পণ্যের বাজার। নদীর তীরে বসে দৃশ্য দেখতে দেখতে দিন কাটিয়ে দিতে পারবেন টেকনাফ গেলে। 

কখন যাবেন
শীত মৌসুমে টেকনাফ গেলে ঝড় তুফানের সম্ভাবনা সবচাইতে কম। তাছাড়া সমুদ্রের পারে শীতের হাওয়া বেশ আরামদায়ক। শীতে গেলে আপনার লাভ আছে বটে, তবে অন্য মৌসুমেও টেকনাফের রূপের ঘাটতি হয় না। বছরের যেকোনো সময় পাড়ি জমাতে পারবেন সেখানে।
কুয়াশাচ্ছন্ন পর্বত, সারি সারি রুপালি অর্জুন এবং সবুজ চা বাগানের সাগরের মাঝে নিরুদ্দেশ হয়ে যেতে চাইলে আপনার যেতে হবে ভারতের দক্ষিণ পশ্চিমে অবস্থিত মুন্নার টাউনে। কেরালা রাজ্যের মাঝে অবস্থিত এই বিশ্বখ্যাত চায়ের রাজ্য। স্থানীয়রা বিশ্বাস করে মুন্নার-এর নামকরণ করা হয়েছে তিন নদীর মিলনস্থলের কারণে। মুধিরাপুজা, নাল্লাথানি এবং কুন্দালি নদীর স্রোত যেন এক হয়ে মিলেছে মুন্নার এর ঠিক মাঝখানে এবং এই নদীর কারণেই মুন্নারের আবহাওয়া, জীবজন্তু এবং বৃক্ষের সমাহার যেন অন্য যেকোনো স্থান থেকে ভিন্ন। 
মুন্নার বর্তমানে একটি জনপ্রিয় ট্যুরিস্ট ডেস্টিনেশান। ভারতে প্রথম মুন্নার টাউনে বাসস্থান গড়ে তোলে ফ্রেঞ্চরা এবং তারা তাদের অস্তিত্বের প্রমাণ রেখে গিয়েছে এখানকার বিভিন্ন স্থাপত্যে। দিল্লি থেকে সরাসরি ট্রেন যেয়ে পারি জমাবে এরনাকুলাম রেইল স্টেশানে। আছে লাক্সারি ট্রেনের ব্যবস্থাও। সেখান থেকে বাসে করে পৌঁছে যাবেন মুন্নার-এর কেন্দ্রে। বিশ্বখ্যাত টাটা চা-এর উৎপাদন, প্রক্রিয়াজাতকরণ এবং এক্সপোর্ট হয় এই মুন্নার থেকেই এবং বলতে গেলে এই স্থান চা-প্রেমিকদের জন্য এক টুকরো স্বর্গ।
চা গাছ থেকে শুরু করে প্যাকেটজাত করা পর্যন্ত যদি পুরো প্রক্রিয়া দেখতে চান, তবে প্রথমেই আপনার যাত্রা শুরু করবেন টাটা টি মিউজিয়াম দিয়ে। প্রতি আধা ঘণ্টা অন্তর জাদুঘরে একটি ফ্রি ট্যুর দেওয়া হয়, যেখানে আপনি স্বচক্ষে দেখতে পারবেন চা উৎপাদন। বর্তমানে মুন্নার কেন বিশ্বের বুকে চা শিল্পের একটি অনন্য স্থান, সেটি জানার জন্য একটি ডকুমেন্টারিও দেখান হয় এই মিউজিয়ামে। 

চা বাগানই মুন্নার-এর একমাত্র ট্যুরিস্ট আকর্ষণ নয়। এরাভিকুলাম জাতীয় উদ্যান আছে এই টাউনে। সুন্দর গঠন এবং মোটা চামড়ার অধিকারী বিলুপ্তপ্রায় নীলগিরি টাহর মোষের দেখা মিলবে এই সুরক্ষিত জঙ্গলে। নিলাকুরাঞ্জি এক ধরনের অদ্ভুত সুন্দর বেগুনি রঙা ফুল। সেই বিরল ফুল আছে এই উদ্যানে এবং প্রতি ১২ বছর অন্তর এই ফুল ফোটে। সেই সময় পুরো মুন্নার অঞ্চলের পাহাড় ঢেকে যায় বেগুনি চাদরে। সে এক অপূর্ব সুন্দর দৃশ্য, যা দেখার জন্য দূরদূরান্ত থেকে মানুষ ভিড় করে এই অঞ্চলে। এরাভিকুলাম পার্ক মূলত কানান দেভান পর্বতমালার মধ্যে অবস্থিত। বনের পুরোটাই সবুজ-শ্যামল গাছে আবৃত। আপনি বিরল মোষের দেখা নাও পেতে পারেন, তবে আশপাশের দৃশ্য ভুলে যাবার মতো নয়।
মুন্নারে থাকার জন্য অবশ্যই আপনাকে বেছে নিতে হবে কোনো চা বাগানের রিসোর্ট। তালায়ের ভ্যালী বাংলো কিংবা লকহার্ট টি ফ্যাক্টরিতে আছে কিছু অসাধারণ সুন্দর রিসোর্ট। মাথার উপর ঝাড়বাতি, ভিক্টোরিয়ান আসবাবপত্র, সুবিশাল ফায়ার প্লেস এবং হীরকে মোড়ানো আয়ানার দেখা পাবেন এসব লাক্সারি রিসোর্টে। রেস্তোরাঁয় পাবেন তাজা চা এবং খাওয়াদাওয়া করে বেরিয়ে পড়ার জন্য গাড়িও প্রস্তুত থাকে এসব রিসোর্টে। বাংলোগুলো প্রায় ২,৫০০ একর আয়তনের চা বাগানের মাঝখানে অবস্থিত। গহীন বনের মাঝে থাকার অভিজ্ঞতা পাবেন। ভুমি থেকে মুন্নারের উচ্চতা কম নয়। রাত পেরোতেই দেখবেন রুমের ভিতরে মেঘ এসে খেলা করছে। চায়ের কাপ হাতে নিয়ে সানরাইজ দেখতে ভুলবেন না। 

কীভাবে যাবেন
মুন্নার যেতে হলে বাস ধরতে পারবেন ভারতের বেশির ভাগ রাজ্য থেকে। কচি শহর থেকে মুন্নার ১৫০ কিলোমিটার দূরে, যেতে পারবেন রেলে। এরনাকুলাম বা আলুভা স্টেশানে নেমে, সেখান থেকে গাড়ি নিয়ে মুন্নার। 
একটা সময় ‘ভ্রমণ’ ছিল বিলাসিতা। সারা জীবন দুই-একবার গুটিকয়েক দর্শনীয় স্থান পরিদর্শনের মাঝেই বেশিরভাগ মানুষের ভ্রমণ অভিজ্ঞতা সীমাবদ্ধ ছিল। কালের ব্যবধানে ভ্রমণ এখন জীবনের অবিচ্ছেদ্য অংশ হয়ে উঠেছে। নাগরিক জীবনের কর্মচাঞ্চল্য, ব্যস্ততা যখন আমাদের জীবনকে করে তোলে একঘেয়ে, ভ্রমণ তখন আমাদের করে সতেজ ও প্রাণবন্ত। তাইতো কর্মব্যস্ততার মাঝে শহুরে মানুষ নিজেদের ফিরে পেতে প্রায়ই বেরিয়ে পড়ছেন জানা-অজানা বিভিন্ন স্থানে। নামকরা দর্শনীয় স্থানের পাশাপাশি অল্প চেনা অথবা খানিকটা অচেনা স্থানেও এখন ভ্রমণ করতে সমান আগ্রহী এই প্রজন্মের অনেকেই। ভ্রমণের মাধ্যমে নিজেদের পরিতৃপ্ত করার পাশাপাশি পর্যটক হিসাবেও রয়েছে তাদের কিছু দায়-দায়িত্ব। পর্যটক হিসাবে যেমন নিজেদের কিছু পূর্বপ্রস্তুতি থাকতে হয় আবার একই সঙ্গে পর্যটন স্থান এবং ঐ স্থানের মানুষের প্রতিও কিছু দায়িত্ব রয়েছে।
দায়িত্বশীল পর্যটক হিসাবে ভ্রমণ যেমন অভিজ্ঞতাকে করবে সুন্দর তেমনি, প্রকৃতি ও পর্যটন স্থানকে রাখবে সর্বাঙ্গীণ সুন্দর ও আকর্ষণীয়। পর্যটন শিল্পকে এগিয়ে নেওয়ার লক্ষে আসুন সবাই দায়িত্বশীল পর্যটক হই।
চট্টগ্রাম শহরের আশপাশে কম সময়ে ঘুরে আসার মতো বেশ কয়েকটি সি-বিচ রয়েছে। তেমনি একটি হলো বাঁশবাড়িয়া সি-বিচ। তবে অন্যান্য সি-বিচের সাথে এর মূল পার্থক্য হলো এখানে আপনি পুরোপুরিভাবে প্রকৃতির সান্নিধ্যে চলে আসবেন। দোকানপাট আর নানারকম স্থাপনার কৃত্রিমতা নেই, নেই অযাচিত কোলাহল। বিশাল বালুকাবেলা, মাঝে ছোট ছোট জলাশয়। একপাশে সামুদ্রিক খাল, ঝাউবাগান আর সাথে জেটি ব্রিজ ধরে সমুদ্রের ৫০০ মিটার ভেতরে যাওয়ার সুযোগ- এসব ভিন্নতাই বাঁশবাড়িয়া সৈকতকে করে তুলেছে অনন্য। 

চট্টগ্রাম জেলার সীতাকুন্ড উপজেলায় অবস্থিত এই সৈকত। ঢাকা-চট্টগ্রাম মহাসড়কের পাশে চট্টগ্রাম শহর থেকে ২৫ কিমি উত্তরের একটি ছোট বাজার হলো বাঁশবাড়িয়া বাজার। এই বাজার থেকে সরু পিচঢালা পথে ১৫ মিনিটের দূরত্বেই সি-বিচ। বিচে যাওয়ার এই আঁকাবাঁকা পথটিও নয়নাভিরাম সৌন্দর্যে ভরপুর। ছবির মতো গ্রামের দৃশ্য, বিস্তৃত ধানক্ষেত, ছোট ছোট ম্যানগ্রোভ বন আর সমুদ্রের পানি বয়ে আসা খাল রাস্তার পাশজুড়ে পুরোটা পথেই চোখে পড়বে। এই দৃশ্য দেখতেই দেখতেই পৌঁছে যাবেন ভেড়িবাঁধে। বিচে ঢোকার আগেই চোখে পড়বে সন্দ্বীপ যাওয়ার ট্রলারের টিকেট কাউন্টার। এখান থেকে সন্দ্বীপ যাওয়ার ট্রলার ছেড়ে যায়, চাইলে সময় করে সন্দ্বীপ থেকেও ঘুরে আসতে পারেন।
বিচে ঢুকতেই চোখে পড়বে একচিলতে খেজুর বাগান আর অন্যপাশে বড় বড় সামুদ্রিক জেলে নৌকা আর নোঙর করা ট্রলার। সকাল বা দুপুরের দিকে গেলে বিচে জোয়ার পাবেন, আর বিকেলে ভাঁটা। বিকালে বিশাল বিচে ইচ্ছেমতো ঘুরে বেড়ানো যায়। বিচে ঢোকার পর অনেকটা জায়গাজুড়ে ঘাস আর ছোট ছোট জলাশয়, ভাঁটার সময় যেগুলোতে অল্প বিস্তর পানি থাকে, দূর থেকে দেখলে ছোট ছোট দ্বীপের মতো মনে হয়। এই ঘাসে ঢাকা অংশ পার হলেই বিশাল বালুকাবেলা।

এই বিচের মূল আকর্ষণ হলো এর প্রায় ৫০০ মি. লম্বা জেটিপথ বা ব্রিজ। এটি ধরে আপনি সমুদ্রের অনেকটা ভেতর পর্যন্ত গিয়ে ঘুরে আসতে পারবেন। তবে এর জন্য আপনাকে টিকেট কাটতে হবে। জেটিপথ ধরে সমুদ্রে ঘুরে আসা আর স্পিডবোটে সমুদ্র ভ্রমণের জন্য লাগবে ১০০ টাকা। বিকেলে স্থানীয় ছেলেরা বিচে ফুটবল খেলে, চাইলে আপনিও নেমে পড়তে পারেন, ওরা সানন্দেই আপনাকে খেলায় নেবে।
বিচ ধরে উত্তর দিকে অনেকটা হেঁটে যাওয়ার পর একটি খাল পড়বে। এই খাল ধরে সরাসরি সমুদ্রের পানি আসে। খালটির সৌন্দর্যও চোখে পড়ার মতো। মূলত বিচের দুটি অংশকে পৃথক করেছে এই খাল। খালের ওপারে রয়েছে ম্যানগ্রোভ বনের মতো বিস্তীর্ণ গাছের সারি আর এর সামনে সবুজ ঘাসের উঁচুনিচু জমি। পিকনিক করার জন্য একেবারে উপযুক্ত জায়গা, আর হ্যাঁ এদিকটাতেও ঝাউবন চোখে পড়বে।

তবে এই বিচের মূল আকর্ষণ - সূর্যাস্তের দৃশ্য। এক কথায় অসাধারণ। শুধুমাত্র সূর্যাস্ত দেখার জন্যই প্রতিদিন এখানে অসংখ্য মানুষ ছুটে আসে। মেঘ আর সূর্যের সারা বিকেলজুড়ে খেলার পর দিগন্ত বিস্তৃত সমুদ্রের দিকে নানারঙের বর্ণিল ছটা ছড়িয়ে দিতে দিতে সূর্যের অস্ত যাওয়া আসলে নিজ চোখে না দেখলে বোঝা অসম্ভব। সব মিলিয়ে একদিনেই প্রিয়জন আর বন্ধুবান্ধব নিয়ে ঘুরে আসার জন্য বেশ ভালো জায়গাটি।
কীভাবে ও কোথায় থাকবেন?
চট্টগ্রাম শহরের অলংকার থেকে সীতাকুন্ড যাওয়ার যেকোনো বাস, টেম্পু বা লেগুনাতে করে বাঁশবাড়িয়া বাজারে নামতে হবে। ভাড়া পড়বে ৩০-৪০ টাকা। তবে বাঁশবাড়িয়া বাজারে নেমে যাবেন বলে দরদাম করলে ২৫ টাকাতেও যেতে পারবেন। এটি বাড়বকুন্ডের কিছুটা আগে। বাঁশবাড়িয়া বাজারে নেমে বিচে যাওয়ার সিএনজি-তে উঠতে হবে। ভাড়া পড়ে জনপ্রতি ২০ টাকা। চাইলে রিজার্ভ করেও নেয়া যায়। সিএনজি-তে ২.৫ কিমি যাওয়ার পরই ভেড়িবাঁধ পাবেন, এখানেই সি-বিচ। 

থাকার জন্য মাঝারি মানের হোটেল সীতাকুন্ড শহরেই পাবেন। সীতাকুন্ড শহরে থাকলে এর আশপাশের স্পটগুলোও ঘুরে আসতে পারবেন, যেমন চন্দ্রনাথ পাহাড়, ইকোপার্ক ইত্যাদি। 

একটু ভিন্ন রূপের সমুদ্র সৈকতের খোঁজ করে থাকলে বাঁশবাড়িয়া বিচের জুড়ি নেই। কৃত্রিমতাহীন নিখাঁদ প্রাকৃতিক সৌন্দর্যের স্থান এটি। এই বিচের অপরূপ সৌন্দর্য উপভোগ করতে একবার বাঁশবাড়িয়া ঘুরেই আসুন না।
ভারতবর্ষের হাজারো বছরের ইতিহাসের সাক্ষী এবং বর্তমানে প্রাসাদ ও মসজিদের নগরী আগ্রা ইতিহাসসমৃদ্ধ বিখ্যাত শহরগুলির অন্যতম। ইতিহাসখ্যাত মুঘল সম্রাট আকবর ১৫৬৬ সালে বর্তমান আগ্রা শহরটি প্রতিষ্ঠা করেন। আকবরের উচ্চাভিলাষী প্রয়াসে কিছুদিনের মধ্যেই আগ্রা হয়ে ওঠে সংস্কৃতি ও জ্ঞানচর্চা কেন্দ্রের নগরী, যার ধারাবাহিকতায় বর্তমানে আগ্রা বিশ্বে টুরিস্ট স্পট হিসেবে খ্যাতি লাভ করেছে।
কী দেখবেন?	

তাজমহল
তাজমহল মুঘল স্থাপত্যশিল্পের এক অনন্যনিদর্শন এবং বিশ্বের সাতটি বিস্ময়কর স্থাপনার একটি। সৌধটি নির্মাণ শুরু হয়েছিল ১৬৩২ খ্রিস্টাব্দে, যার কাজ ১৬৪৮ খ্রিস্টাব্দে শেষ হয়। তাজমহলের নির্মাণশৈলীতে পারস্য, তুরস্ক, ভারতীয় এবং ইসলামি স্থাপত্যশিল্পের সম্মিলন ঘটানো হয়েছে। যদিও সাদা মার্বেলের গম্বুজাকৃতি রাজকীয় সমাধিটিই বেশি সমাদৃত, তাজমহল আসলে সামগ্রিকভাবে একটি জটিল অখন্ড স্থাপত্য। ১৬৩১ খ্রিস্টাব্দে দ্বিতীয় স্ত্রী মমতাজ মহলের মৃত্যুতে শোকাহত সম্রাট শাহজাহান তাজমহল নির্মাণের নির্দেশ দেন। মূল সমাধিটি সম্পন্ন হয় ১৬৪৮ খ্রিস্টাব্দে এবং এর চারপাশের ইমারত এবং বাগান তৈরি হয় আরও পাঁচ বছর পরে।

তাজমহলের সামনের চত্বরে একটি বড় চারবাগ (মুঘলদের বাগান চার অংশে বিভক্ত থাকত) করা হয়েছিল। ৩০০ মিটার বাই ৩০০ মিটার জায়গার বাগানে প্রতি চতুর্থাংশ উঁচুপথ ব্যবহার করে ভাগগুলোকে ১৬টি ফুলের বাগানে রূপদান করা হয়, যা শ্বেতপাথরের তাজমহলের বিপরীতে অসাধারণ সৌন্দর্যমন্ডিত। মাজার অংশ এবং দরজার মাঝামাঝি অংশে বাগানের মধ্যখানে একটি উঁচু মার্বেল পাথরের পানির চৌবাচ্চা বসানো আছে, যেখানে তাজমহলের প্রতিফলন দেখা যায়। 
আগ্রা ফোর্ট
তাজমহলের ২ কিমি উত্তর-পশ্চিমে আকবর ১৫৬৫-এ নির্মাণ করান সুবিশাল আগ্রা কেল্লা। গভীর পরিখাবেষ্টিত লাল রঙের বেলে পাথরের আগ্রা ফোর্টে প্রবেশের জন্য ছিল চারটি তোরণ- আমর সিং গেট, দিল্লি গেট, ওয়াটার গেট ও দর্শনী দরওয়াজা। বর্তমানে কেবলমাত্র আমর সিং গেট দিয়েই পর্যটকরা দুর্গে প্রবেশ করতে পারে। দুর্গের বাইরে যেমন সুন্দর, ভিতরেও তেমন। দেওয়ান-ই-খাস, শাহজাহানের তৈরি দেওয়ান-ই-আম, শিশমহল, জাহাঙ্গীর প্রাসাদ, কুখ্যাত মুসম্মন বুরুজ বা জেসমিন প্রাসাদ, যেখানে পুত্র ঔরঙ্গজেবের হাতে শাজাহান বন্দি ছিলেন, এসবই দেখা যায় আগ্রা দুর্গে। আগ্রা ফোর্টের কাছেই স্টেশনের উল্টোদিকে বেগম জাহানারার তৈরি জামা মসজিদটিও দেখে নিতে পারেন।
সিকান্দ্রা
১৪৯২ সালে সিকান্দার লোদি আগ্রার ১০ কি.মি. উত্তরে একটি স্থান দখল করে সিকান্দ্রাবাদ নামকরণ করেন। এখানে দেখবেন, আকবরের পাঁচতলা সমাধিসৌধ। সম্রাট স্বয়ং এই সৌধের পরিকল্পনা করে কাজ শুরু করে দেন। এটি অবশ্য সম্পূর্ণতা লাভ করে পুত্র জাহাঙ্গীরের হাতে। এই সৌধের ভূগর্ভে প্রকৃত কবর এবং ওপরে নকল কবর। কবরের কাছেই একসময় শোভা পেত জগদ্বিখ্যাত কোহিনূর হীরা। মুঘল সাম্রাজ্যের সময়টায় এখানকার প্রধান তোরণটি ছিল চন্দন কাঠের। আর এ তোরণের রুপোর ছাদে ছিল সোনার কারুকাজ। এছাড়াও, আগ্রাতে দেখতে পাবেন মুঘল প্রধানমন্ত্রী ইতমতউদ্দোলার সমাধি কিংবা ফতেপুর সিক্রি। আগ্রার ৩৭ কি.মি. দক্ষিণ-পশ্চিমে ১৫৬৯ সালে আকবর এখানেই তাঁর রাজধানী স্থানান্তরিত করেছিলেন।
ঢাকায় নাগরিক জীবনের ব্যস্ততা কাটিয়ে অবকাশের জন্য সবসময় দূরে যাওয়া সম্ভব হয় না। তাই রাজধানীবাসীদের জন্য হাতিরঝিল হয়ে উঠেছে মনোরম এক বিনোদন কেন্দ্র। রামপুরার পরে বিটিভি ভবনের বিপরীত থেকে হাতিরঝিল মেগা প্রোজেক্ট এসে শেষ হয়েছে সোনারগাঁ হোটেলের পাশে। 

জায়গার নাম হাতিরঝিল সেই ব্রিটিশ আমল থেকে। ভাওয়ালের রাজাদের পোষা হাতি রাখা হতো পিলখানায়। সেই সময় গোসল করার জন্য এসব হাতি ঝিলে নিয়ে যাওয়া হতো এলিফ্যান্ট রোড, হাতিরপুল এলাকা থেকে। আর হাতি গোসল করানোর কারণে ঝিলের নাম হয় হাতিরঝিল। 

২০১৩ সালে উদ্বোধন করা হয় এই প্রকল্পটি। বর্তমানে এটি ঢাকার একটি অন্যতম বিনোদন কেন্দ্র হিসেবে পরিচিতি পেয়েছে। বৃষ্টির পানি সংরক্ষণ, জলাবদ্ধতা ও বন্যা প্রতিরোধ, ময়লা পানি নিষ্কাশন ব্যবস্থার উন্নয়ন, রাজধানীর যানজট নিরসন এবং শ্রীবৃদ্ধি করতে বাংলাদেশ সেনাবাহিনীর তত্ত্বাবধানে পাঁচ বছর কাজ করার পর হাতিরঝিলকে গড়ে তোলা হয় বিনোদনের স্থান হিসেবে। সেখানে অনেককিছুই আছে বিনোদনের জন্য।
নৌকা ভ্রমণ 
হাতিরঝিলের টলটলে সবুজ পানিতে ভাড়া করতে পারবেন ওয়াটারবাস। আপনি যানজটহীন গুলশান থেকে কারওয়ান বাজারের দূরত্ব অতিক্রম করতে পারবেন এই ওয়াটারবাস ব্যবহার করে, আর পাবেন সুন্দর এক ভ্রমণের অভিজ্ঞতা। বর্তমানে ৫টি ওয়াটারবাস চলছে। এক একটির যাত্রী ধারণক্ষমতা ৪৫ জন। নিয়মিত যাত্রীদের সাথে প্রতিদিন বেড়াতে আসে ট্যুরিস্ট। লেকে ওয়াটার ট্যাক্সি সার্ভিস সকাল ৭টা থেকে রাত ১০টা পর্যন্ত চলে। টার্মিনাল আছে তিনটা- এফডিসি, গুলশান এবং রামপুরা এলাকায়। ট্যাক্সির ভেতরে আবার একটি মিনি ক্যান্টিনও রয়েছে। 

মিউজিকের সাথে ওয়াটার শো 
খোলা আকাশের নিচে মনোরম পরিবেশের হাতিরঝিলে সম্প্রতি যোগ হয়েছে রঙ-বেরঙের আলোর সাথে পানির ফোয়ারা। মিউজিকের সাথে তাল মিলিয়ে নাচতে থাকে এসব ফোয়ারাগুলো। সাথে চোখ ধাঁধানো আলোর ঝলকানি। এটি দক্ষিণ এশিয়ার সবচেয়ে বড় মিউজিক্যাল ড্যান্সিং ফাউন্টেইন। এর ফোয়ারার পানি ১০ মিটার থেকে ৭০ মিটার পর্যন্ত ওপরে উঠতে পারে। মিউজিক্যাল ড্যান্সিং ফাউন্টেইন এবং অ্যাম্পিথিয়েটারের বাড়তি বিনোদন উপভোগ করার সুযোগ মিলে বিভিন্ন উৎসবে। এ ছাড়া মাঝে মধ্যে সন্ধ্যা সাড়ে ৭টা এবং রাত সাড়ে ৯টায় চালু করা হয় এ বর্ণিল ফোয়ারা। ফোয়ারা চালু থাকে ১৫ মিনিটের মতো সময় ধরে। এটি উপভোগ করতে চাইলে তাই সময় মতো যেতে হবে। 
লেকের পাশে নির্মাণ করা হয়েছে গ্রিক ও রোমান সভ্যতার আদলে অ্যাম্পিথিয়েটার। এই অ্যাম্পিথিয়েটারে একসাথে দুই হাজার দর্শক অনুষ্ঠান উপভোগ করতে পারবেন। আম্পিথিয়েটারের ডিজাইনটি দেখতে পানির ওপর পাপড়ি মেলে থাকা ফুলের মতো। এ উন্মুক্ত থিয়েটারটি রাষ্ট্রীয়, জাতীয় ও আন্তর্জাতিক অনুষ্ঠানের আয়োজনের পাশাপাশি নগরবাসীর সাংস্কৃতিক চাহিদা মেটাতে কাজ করবে। আর বিভিন্ন জাতীয় দিবসে বছরব্যাপী ঐতিহ্যকে তুলে ধরবে ওয়াটার ফাউন্টেন। হাতিরঝিলের আশপাশের গুলশান, পুলিশ প্লাজা, মেরুল বাড্ডা, মধুবাগ ও মহানগর প্রজেক্ট এলাকা থেকে দেখা যায় ১ হাজার ৯৮০ বর্গমিটারের এই রঙিন ফোয়ারা। হাতিরঝিলের গুলশান আড়ং ও পুলিশ প্লাজার মাঝামাঝি অংশে গোলাকার উন্মুক্ত মঞ্চ অ্যাম্পিথিয়েটার থেকেও তা উপভোগ করতে পারবেন। 

খাওয়া-দাওয়া 
হাতিরঝিলে বেড়াতে যায় এখন অনেক মানুষ। এই শহুরে পর্যটকদের স্বাদ মেটাতেই হাতিরঝিলের নানা স্থানে ফুড কার্ট রয়েছে। ফাস্টফুড ছাড়াও নানাপদ পাওয়া যায় এসব দোকানে। তা ছাড়া, হাতিরঝিল পার করে গুলশানে গেলেই বেশ কাছেই রয়েছে অনেক খাওয়ার দোকান। ওয়াটার বাস কিংবা গাড়িতে করে গেলেই এসব খাওয়ার দোকানের সন্ধান পাবেন। বসার জায়গা নিয়ে চিন্তা নেই কেননা পুরো হাতিরঝিলজুড়েই বসার বেঞ্চ, টুল, সিড়ি ইত্যাদি রয়েছে। নিরাপত্তার জন্য সর্বদা পুলিশ মোতায়েন করা থাকে হাতিরঝিলের বিভিন্ন পয়েন্টে।
মোটামুটি খরচে দেশের বাইরে একটু বনে ঘেরা পাহাড়-পর্বতে ঘুরে-ফিরে, টলটলে সমুদ্রের পানিতে গোসল করে কিংবা একটু ভালো খাবার খেয়ে ভালো সময় কাটিয়ে আসতে চাইলে শ্রীলঙ্কা আপনার জন্য দুয়ার খুলে দাঁড়িয়ে আছে। শ্রীলঙ্কা ভারত মহাসাগরের একটি দ্বীপ রাজ্য। সেই পর্তুগীজ, ডাচ কিংবা ব্রিটিশ, সবাই তাদের শাসনকালে এই রাজ্যকে কাছে রেখেছে। মূলত এই অশ্রুফোঁটা আকৃতি দ্বীপটির প্রাকৃতিক সৌন্দর্য আর উর্বর জমির কারণে। তবে এখন শ্রীলঙ্কার মালিক দ্বীপটির বন্ধুসুলভ আদিবাসীগণ। 

যাই হোক, শ্রীলঙ্কার পরিচয় দিয়ে নিলাম কিছুটা। এখন বলি কিভাবে যাবেন। শ্রীলঙ্কা এবং বাংলাদেশ দুটোই - সার্ক এর সদস্য হওয়ায়, আপনারা বাংলাদেশ থেকে অর্ধেক খরচে শ্রীলঙ্কার টুরিস্ট ভিসার জন্য আবেদন করতে পারবেন। মাত্র ১৫ ডলারের বিনিময়ে ভিসার আবেদন করা যাবে, আর বেশ সহজেই ভিসা হাতে পেয়ে যাবেন অল্পদিনের মধ্যে। বিমান আপনাকে নামিয়ে দেবে শ্রীলঙ্কার কলম্বো বান্দারানাইকে আন্তর্জাতিক বিমানবন্দরে। সেই থেকেই বলতে গেলে আপনার টুরিস্ট আকর্ষণ শুরু।
কোথায় যাবেন, কি করবেন?
আগেই বলেছি শ্রীলঙ্কার মালিক এখন তার আদি বন্ধুসুলভ জাতি। আপনার চলাফেরায় কোনো সমস্যা হবে না। অধিকাংশ মানুষ উচ্চশিক্ষিত এবং ভালো ইংরেজি বলতে পারে। ভাষা নিয়ে সমস্যা হবে না। তাছাড়া, বাংলাদেশি এক টাকার বিনিময় আপনি শ্রীলঙ্কান দেড় রুপি পাবেন, এর ফলে খরচ একদম বাংলাদেশের মতোই অনেকটা। বিমানবন্দরে কাউকে জিজ্ঞেস করলেও আপনাকে ঘোরার জায়গা বলে দিবে। লোকাল কোনো ট্যুর গাইডকে বললে ভালোভাবে দেশটিকে ঘুরে দেখাতে পারবেন। ইন্টারনেট থেকে ভালো টুরিস্ট প্যাকেজ নিয়েও চলে যেতে পারেন। আর আমি কিছু জায়গার নাম বলে দেই যেখানে না গেলেই নয়। 

কলম্বো
শ্রীলঙ্কার রাজধানী কলম্বোতে গেলে হঠাৎ ঢাকার মতো বিরামহীন শহর মনে হতে পারে। হ্যাঁ, কিছুটা অবশ্য আমাদের রাজধানীর মতোই, তবে কলম্বোর কিছু অসাধারণ বৈশিষ্ট্য রয়েছে। শহরের পাশেই দেহিওয়ালা বায়লজিক্যাল রিসার্ভ আছে। বাচ্চাদের নিয়ে জীবজন্তুর সমাহার দেখে আসতে পারেন। তাছাড়া আছে বিশ্বখ্যাত 'Ministry of Crabs' রেস্তোরাঁ। এবং রেস্তোরাঁটার মালিক দুজনও বিশ্বখ্যাত, কুমার সাঙ্গাকারা আর মাহেলা জাইওয়ারদানে। কাঁকড়া, স্কুইড, চিংড়ি, আর লাল কোরাল মাছ একবার খেলে আর ভুলতে পারবেন না। অল্প খরচে হোটেল মোটেল পেয়ে যাবেন শহরে।
ক্যান্ডি
এটি বাচ্চাদের লজেন্স ক্যান্ডি নয়। শ্রীলঙ্কার দ্বিতীয় বৃহত্তম শহর হচ্ছে ক্যান্ডি। এই শহরে কলম্বোর মতো উচু দালান কিংবা মানুষের ভিড় নেই। বরং আছে হাজার বছরের পুরানো চোখ ধাঁধানো সুন্দর কিছু প্রাসাদ। ক্যান্ডি সিনহালা রাজ্যের শেষ রাজধানী ছিল। সিনহালি রানির প্রাসাদ আছে শহরে। রানির প্রাসাদ অবশ্যই রাজকীয় হালেই তৈরি। কয়েকশ বছর কেটে গেলেও এই প্রাসাদের বলতে গেলে কিছুই হয়নি। আরেকটি হচ্ছে ‘দন্ত্য প্রাসাদ’। না, দাঁত দিয়ে তৈরি নয়, তবে এই প্রাসাদের ভেতর সুরক্ষিত আছে গৌতম বুদ্ধের একটি দন্ত্য। বৌদ্ধ ধর্মাবলম্বীরা এই স্থানে প্রার্থনা করে থাকে। ক্যান্ডিতে, ক্যান্ডিয়ান আর্ট এসোসিয়েশন দ্বারা পরিচালিত শ্রীলঙ্কার ঐতিহ্যবাহী নৃত্য, সুর আর লাঠিখেলা দেখে আসবেন। ‘আদম চূড়া’ ঘুরে আসতে পারবেন ক্যান্ডি থেকে বাসে করে গিয়ে। ধর্মগ্রন্থে বলা আছে এই চূড়ার উপরেই স্বর্গ থেকে এসেছিল প্রথম মানব, আদম (আ.)। পর্বত চূড়ায় একটি সুবিশাল মানব পায়ের ছাপ রয়েছে। 

হিক্কাদুয়া 
হিক্কাদুয়া শ্রীলঙ্কার দক্ষিণে সোনালি বালুর সমুদ্র সৈকত। স্কুবা ডাইভিং, সার্ফিং কিংবা স্বচ্ছ কাচের নৌকায় চরে মাছ ধরা এবং সি-ফুড, সব একসঙ্গে পাবেন হিক্কাদুয়াতে। গালে শহরের পাশের এই সমুদ্র সৈকত আপনাকে মালদ্বীপ অথবা মরিশাসের ভাব এনে দিবে। গালে শহরে ঘুরে দেখতে পারবেন ডাচদের নির্মিত দুর্গ।
নুয়ালা এলিয়া
নুয়ালা এলিয়া একটি ছোট্ট পাহাড়ি শহর শ্রীলঙ্কার মাঝখানে। চা চাষের জন্য এই এলাকাটি ব্রিটিশদের অনেক পছন্দের স্থান ছিল। তারা অবকাশ কাটানোর উদ্দেশ্যে এখানে নির্মাণ করেছে বহু টি-রিসোর্টস। প্রাসাদ আকৃতির এসব দালানে এখন টুরিস্টরা থাকতে পারে টি-গার্ডেনের মালিকদের সঙ্গে চুক্তি করে। সকালে আপনাকে দিয়ে যাবে টাটকা চা, সঙ্গে লোকাল খাবারদাবার। শ্রীলঙ্কার চা এবং নারকেল কিন্তু বিশ্বখ্যাত। এলিয়ায় এই দুটোরই সমাহার বলতে গেলে। 

উষ্ণপ্রধান দেশ হওয়ায় শ্রীলঙ্কাতে মাঝে-মধ্যে বৃষ্টির সঙ্গে স্যাঁতসেঁতে গরম থাকে। তবে বাঙালির জন্য সেটা ব্যাপার না। দেশের আবহাওয়া প্রায় একই। আমি আপনাদের কিছু টুরিস্ট হট স্পটের কথা বলে দিলাম। তবে হাতে সময় এবং ইচ্ছা থাকলে শ্রীলঙ্কার আর সব অভয়ারণ্য কিংবা প্রার্থনার মন্দির ঘুরে দেখতে পারেন, যেসব রয়েছে পুরো দেশটাজুড়ে। বাজেটের মধ্যে, অল্প সময়ে এবং অবশ্যই একটি ভালো বিদেশ ভ্রমণ করে আসতে চাইলে আপনি শ্রীলঙ্কার দিকে তাকাতে পারেন। বেশ ভালো হবে পরিবার কিংবা বন্ধু-বান্ধবের সঙ্গে ঘুরে আসলে।
বান্দরবনের রুমা উপজেলায় অবস্থিত বগালেক প্রাকৃতিক সৌন্দর্যের এক লীলাভূমি। পাহাড়ের মাঝে প্রাকৃতিকভাবে গড়ে ওঠা এই লেকটি যে কোনো ভ্রমণপিপাসু মানুষকে মুগ্ধ করতে বাধ্য। পাহাড়ের কোলঘেঁষে গড়ে ওঠা এ লেকের সৌন্দর্য এবং এখানকার স্থানীয় মানুষদের আপন করার ক্ষমতার কারণে লেকটি হয়ে উঠেছে ভ্রমণবিলাসিদের জন্য ছোটোখাটো এক স্বর্গ।

ভূতাত্ত্বিকেরা মনে করেন লেকটি ২০০০ বছর পুরনো একটি মৃত আগ্নেয়গিরির গর্তে বৃষ্টির পানির মাধ্যমে গড়ে উঠেছে। বগালেককে ঘিরে স্থানীয় একটি কিংবদন্তী রয়েছে যে, খুমি গ্রামের বাসিন্দারা এক দেবতাকে খুন করে ফেললে দেবতাটি একটি ড্রাগনের রূপে পুনরায় আবির্ভূত হয় এবং সঙ্গে সঙ্গে একটি ভূমিকম্প ঘটে, যার ফলে পর্বতগুলোর মাঝে একটি গর্ত সৃষ্টি হয়ে বগালেকটি গড়ে ওঠে এবং গ্রামটি ধূলিসাৎ হয়ে যায়।

চারকোণা লেকটি পর্বতমালা দ্বারা তিনদিকে ঘেরাও করা এবং পুরু বাঁশের ঝোপ দিয়ে ঢাকা। শহরের ব্যস্ত জীবনের মাঝে একচিলতে শান্তির পরশ বয়ে আনতে সময় নিয়ে খুব সহজেই ঘুরে আসুন বগালেক থেকে।
যেভাবে যাবেন
ঢাকা থেকে বাসে সরাসরি বান্দরবন শহরে গিয়ে সেখান থেকে চান্দের গাড়ি করে রুমা উপজেলায় যেতে পারবেন। প্রত্যন্ত অঞ্চল মনে হলেও রুমাতে প্রায় সবই পাবেন। তাই রওনা দেবার সময় অত্যাবশ্যকীয় কিছু ভুলে গেলেও ভয় পাবার কোনো কারণ নেই।

রুমা থেকে গাইড ভাড়া করে আর্মি ক্যাম্পে রেজিস্ট্রেশন করে আরেকটি চান্দের গাড়ি নিয়ে পাহাড়ের সৌন্দর্য উপভোগ করতে করতে চলে যেতে পারেন বগালেকের নিচে অবস্থিত কমলাবাজারে। কমলাবাজার থেকে লাঠি নিয়ে অল্প কিছুক্ষণের ট্রেকিং-এর পরেই পৌঁছে যাবেন বগালেকের কোলে। ওখানে অবস্থিত আর্মি ক্যাম্পে গাইডসহ দলের রেজিস্ট্রেশন করে নিন।

উল্লেখ্য, বর্ষাকালে রাস্তা খারাপ থাকলে রুমা থেকে চান্দের গাড়ি কমলাবাজার নাও যেতে পারে। সেক্ষেত্রে আপনাকে রুমা থেকে ঝিরিপথে ২ ঘণ্টার ট্রেকিং করে বগালেক পৌঁছতে হবে। অ্যাডভেঞ্চার-প্রিয় হয়ে সরাসরি বগালেকে এভাবেও যেতে পারেন। ঝিরিপথের রূপ ও মাধুর্য আপনাকে বিমোহিত করতে বাধ্য।

করণীয়
বগালেকের পাশে অবস্থিত উপজাতিদের গ্রামে কোথাও থাকার বন্দোবস্ত করুন। তারপর বেরিয়ে পড়ুন। আশপাশের দৃশ্য উপভোগ করুন এবং আঞ্চলিক লোকদের সঙ্গে গল্প করুন। এখানকার পাহাড়িরা খুবই বন্ধুত্বপূর্ণ এবং অমায়িক। যেখানেই থাকার ব্যবস্থা করবেন সেখানেই খাবারের ব্যবস্থা হবে। নেমে পড়ুন পাহাড়ের পাদদেশে প্রকৃতির বিস্ময় বগালেকের ঠান্ডা জলে। সাঁতার না পারলে পাড়ঘেঁষে থাকুন, লেকের নিচে পিচ্ছিল নুড়ি-পাথরের ছড়াছড়ি, তাই সাবধানে থাকবেন। আধঘণ্টা ট্রেকিং করে চিংড়ি ঝরনা ঘুরে আসতে পারেন।
বগালেকের একটি বিস্ময় হলো লেকটির কোনো নির্ধারিত রং নেই। দিনের সময়, আকাশে মেঘের উপস্থিতি এবং আর্দ্রতার উপর নির্ভর করে দিনের একেক সময়ে লেকটি একেক রং ধারণ করে। কখনো বা গাঢ় সবুজ, কখনো নীল, কখনো হলুদাভ সবুজ, অথবা সাগরের মতো টলটলে আকাশী।

লেকে মাছ ধরবেন না। ময়লা ফেলে প্রাকৃতিক সৌন্দর্য নষ্ট করবেন না। নির্ধারিত জায়গায় ময়লা ফেলুন। আঞ্চলিক রীতিনীতির প্রতি সম্মান দেখান, বন্ধুত্বপূর্ণ মনোভাব পোষণ করুন।

যা যা নিয়ে যাবেন
পানিরোধক ব্যাগ ও ভালো গ্রিপের জুতো, পর্যাপ্ত পরিমাণে পানি, স্যালাইন, ছাতা, মশার কয়েল/ স্প্রেস (ওডোমস নিয়ে গেলে সবচেয়ে ভালো), প্রয়োজনীয় ফার্স্ট এইড এবং ঔষধ, রোদ-চশমা, গামছা, টুপি, পাওয়ার ব্যাংক, টর্চ লাইট, কাপড়চোপড়, লাঠি, স্পঞ্জের স্যান্ডেল, টয়লেট পেপার/টিস্যু।

কখন যাবেন
বর্ষাকালে রাস্তা খারাপ থাকে, তাই এডভেঞ্চার-প্রিয় না হলে বর্ষায় যাওয়ার দরকার নেই। তবে বর্ষাতেই পাহাড়ের রাস্তার এবং লেকের সৌন্দর্য সবচেয়ে বেশি।

শীতকাল হলো মৌসুম, এসময় সবচেয়ে বেশি মানুষ ঘুরতে যায়, রাস্তার ঝামেলা থাকে না। তাই অক্টোবর থেকে ফেব্রুয়ারির মাঝে ঘুরে আসতে পারেন অপরূপ সৌন্দর্যের লীলাভূমি বগালেক থেকে।

খরচ
গ্রুপ করে যেতে পারলে খরচ খুবই কমে যায়। ৬ জনের একটি গ্রুপে প্রত্যেকের খরচ পড়বে ২৫০০-৩০০০-এর মতো। ৮-১২ জন গেলে ২০০০-এর কাছাকাছি খরচ পড়বে।

শহরের গৎবাঁধা জীবন থেকে মুক্তি পেতে পাহাড়ের বুকে টলটলে ঠান্ডা পানিতে শরীর জুড়াতে, মনে শান্তির পরশ বুলাতে মাত্র কয়টা দিন সময় নিয়ে চলে যেতে পারেন বগালেকে।
বাংলাদেশের শ্রীমঙ্গল ‘চায়ের রাজধানী’ বলেই পরিচিত। বিশ্বের অন্যতম উঁচুমানের চা উৎপাদন এবং প্রক্রিয়াজাতকরণ করা হয়ে থাকে শ্রীমঙ্গলে। তবে সিলেটের শ্রীমঙ্গল উপজেলা শুধুমাত্র চায়ের জন্যই পরিচিত নয়। সুন্দর সবুজ-শ্যামল প্রকৃতিতে আবদ্ধ শ্রীমঙ্গলে আছে ঘুরে দেখার মতো অনেক গন্তব্য। বনজঙ্গল এবং পশুপাখির কিচিরমিচিরে ভরা শ্রীমঙ্গল বাংলাদেশের একটি অনন্য ইকো-টুরিজম স্পট। শ্রীমঙ্গলে আপনি সবচেয়ে বেশি দেখতে পাবেন সবুজে মোড়ানো চোখজুড়ানো চা বাগানগুলোকে। আর পাহাড়গুলোতে অনুভব করবেন একধরনের জনমানবহীন নিস্তব্ধতা, যা শহুরে ছাড়িয়ে মনে এনে দেবে প্রশান্তি। চা-বাগান ছাড়াও আর কি কি দেখবার আছে শ্রীমঙ্গলে চলুন জেনে নেয়া যাক। 

লাউয়াছড়া
লাউয়াছড়া জাতীয় উদ্যান শ্রীমঙ্গল থেকে ৮ কিলোমিটার দূরে অবস্থিত। অসাধারণ সুন্দর এই উদ্যানের মাঝে দীর্ঘ সময় ধরে পায়ে হেঁটে দেখা যায় নানা জীবজন্তু ও গাছপালা। প্রায় ৪৬০ প্রজাতির পাখি, স্তন্যপায়ী এবং সরীসৃপের দেখা পাওয়া যায় লাউয়াছড়াতে। যার মধ্যে রয়েছে হরিণ, বন্যমুরগি, অজগর, বানর, মাকড়সা, উল্লুক, গিবন এবং অনেক প্রজাতির পাখি। কিছু জায়গায় বন বেশ ঘন, সেই সব অঞ্চলে ডোরাকাটা চিতা বাঘ দেখা যায় মাঝেমধ্যে।

মাধবকুন্ড
বাংলাদেশের অন্যতম উঁচু ঝরনা হচ্ছে মাধবকুন্ড। এটি প্রায় ২০০ ফিট (৬১ মিটার) উঁচু, এবং শ্রীমঙ্গল থেকে প্রায় ৬০ কিলোমিটার দূরে অবস্থিত। এই ঝরনায় যাওয়ার জন্য লম্বা পথ পাড়ি দিতেও খারাপ লাগে না, কেননা পুরো পথে মাইলের পর মাইল বিস্তৃত চা বাগান দেখা যায়, যা এক মনজুড়ানো দৃশ্য। 

হাকালুকি হাওর
হাকালুকি হাওর দেশের অন্যতম বৃহৎ এক জলাভূমি, যা শ্রীমঙ্গল উপজেলার ১৯২ বর্গকিলোমিটার জুড়ে অবস্থিত। এই জলাভূমির বিস্তীর্ণ মৎস্য এবং প্রাকৃতিক সম্পদকে ঘিরে প্রায় ২ লক্ষ মানুষের বসবাস। শীতকালে হাওরে অতিথি পাখিরা ভিড় করে, যা দেখার জন্য বহু পাখিপ্রেমী মানুষ এখানে আসে। হাওরে নৌকায় চড়েও ঘুরে বেড়ানো যায়। 

রেমা-কেলাঙ্গা বনাঞ্চল
শ্রীমঙ্গলের পার্শ্ববর্তী উপজেলা হবিগঞ্জে অবস্থিত রেমা-কেলাঙ্গা বনাঞ্চল তারাপ পাহাড় সংরক্ষিত বনের একাংশ। রেমা-কেলাঙ্গা অভয়ারণ্য গড়ে উঠেছে বহু পাহাড়ের তলদেশে, যার ফলে এই অঞ্চলে অনেক জলাশয় এবং জলপ্রপাত তৈরি হয়েছে। এসবের মাঝেই নানাধরনের পশুপাখি দেখা যায় এই অভয়ারণ্যে। প্রায় ৩৭ জাতের স্তন্যপায়ী, ১৬৭ প্রজাতির পাখি, ৭ উভচর প্রাণী, এবং ৬৩৮ প্রকার উদ্ভিদ আছে রেমা-কেলাঙ্গাতে। ত্রিপুরা, সাঁওতাল, তেলুগু এবং উরাং ক্ষুদ্র জনগোষ্ঠীর বসবাস এই বনের মধ্যেই।
সাতছড়ি বন 
সাতছড়ি বন শ্রীমঙ্গলের ৬০ কিলোমিটার দক্ষিণপশ্চিম অঞ্চলে অবস্থিত। এই বনাঞ্চলটি লাউয়াছড়া থেকেও বৃহৎ একটি সংরক্ষিত বনাঞ্চল, তবে এখানে মানুষের আনাগোনা তুলনামূলকভাবে কম। এই সংরক্ষিত অঞ্চলে মূলত গ্রীষ্মকালীন গাছের সমাহার বেশি। বেশ কিছু হাঁটার পথ চিহ্নিত করা আছে এই বনে। উল্লুক, গিবন বানর, লেঙ্গুর, জংলি হাঁস, কাঠঠোকরা, হর্নবিল ইত্যাদি জীবজন্তু দেখা যায় বহু জলপ্রপাতের আশপাশে। 

টি এস্টেট
শ্রীমঙ্গলের সব চা বাগান ট্যুরিস্টদের জন্য উন্মুক্ত নয়, যদি না আগে থেকে বলে রাখা হয়। তবে চায়ের প্রক্রিয়াজাতকরণ দেখতে হলে ‘শ্রীমঙ্গল টি ফ্যাক্টরি’ কিংবা ‘টি রিসার্চ ইন্সটিটিউট’ ঘুরে দেখতে পারবেন। তাছাড়া, সব চা বাগানেই কর্মীদের সঙ্গে পায়ে হেঁটে ঘুরে দেখতে পারবেন। 

কীভাবে যাবেন?
ঢাকা থেকে অনেক বাস ছেড়ে যায় শ্রীমঙ্গলের উদ্দেশ্যে। টিকেট খরচ ৫শ টাকা থেকে ৯শ টাকার মধ্যে। তাছাড়া, কমলাপুর থেকে শ্রীমঙ্গলে যাওয়ার সরাসরি ট্রেন ছেড়ে যায় সপ্তাহের প্রতিদিন। 

ইকো ট্যুরিজমের প্রসারের ফলে শ্রীমঙ্গলে বর্তমানে তৈরি হয়েছে বহু রিসোর্ট, হোটেল এবং রেস্তোরাঁ। বেড়াতে যাওয়ার জন্য প্রয়োজনীয় সকল সুযোগ সুবিধা আছে এই জেলায়। শ্রীমঙ্গলে থাকা-খাওয়ার ব্যাপারে কিছু তথ্য জেনে নিন।
গ্র্যান্ড সুলতান টি রিসোর্ট
শ্রীমঙ্গল থেকে বের হওয়ার রাস্তায় চোখে পড়বে শ্রীমঙ্গলের অন্যতম বৃহৎ টি রিসোর্ট 'গ্র্যান্ড সুলতান'। চা বাগানের মাঝে, আঁকাবাঁকা পাহাড়ের মধ্যে গড়ে তোলা হয়েছে বিশাল পাঁচ তারকা ক্যাটাগরির এই রিসোর্ট। সবুজ শ্যামল নীরবতার মাঝে গ্র্যান্ড সুলতান আপনাকে এক অন্যরকম অভিজ্ঞতা দেবে। তার মধ্যে সুইমিং পুল, বাচ্চাদের জন্য আলাদা খেলার জায়গা, রেস্তোরাঁ, গলফ কোর্ট এমনকি নৌকাও পাবেন লেকে ঘুরে বেড়ানোর জন্য। বিলাসবহুল অবকাশের জন্য গ্র্যান্ড সুলতান শ্রীমঙ্গলে একটি অন্যতম রিসোর্ট। যোগাযোগ 
দুসাই রিসোর্ট
অবকাশ যাপনের জন্য আরেকটি বিলাসবহুল রিসোর্ট হচ্ছে শ্রীমঙ্গল থেকে কিছু দূরে অবস্থিত 'দুসাই রিসোর্ট'। এখানে স্পা থেকে শুরু করে হানিমুনের জন্য আছে বিশেষ স্যুইটের ব্যবস্থা। শ্রীমঙ্গল শহর থেকে কিছুটা দূরে অবস্থিত এই রিসোর্ট। চা বাগানের সঙ্গে সম্পর্ক নেই এই রিসোর্টের। দুসাই থেকে মৌলভীবাজার শহর বেশ কাছে।
রেইন ফরেস্ট রিসোর্ট 
রেইন ফরেস্ট রিসোর্ট শ্রীমঙ্গল শহরেই অবস্থিত। বিভিন্ন পর্যটন স্পট এখান থেকে বেশ কাছে। আশপাশে রেন্ট-এ-কার এবং রেস্তোরাঁর সুবিধা আছে ভালো। মাঝারি বাজেটের জন্য রেইন ফরেস্ট রিসোর্ট বেছে নিতে পারেন। যোগাযোগ
শ্রীমঙ্গল রিসোর্ট
শহরের প্রাণকেন্দ্রে আরেকটি রিসোর্ট হচ্ছে শ্রীমঙ্গল রিসোর্ট। মাঝারি বাজেটের জন্য এই রিসোর্ট পছন্দের তালিকায় থাকে পর্যটকদের। শহরের মাঝে হওয়ায় যাতায়াতের কোনো সমস্যা হয় না।
পানসী
সিলেটের জনপ্রিয় পানসী রেস্তোরাঁর একটি শাখা রয়েছে শ্রীমঙ্গলে। পানসীতে আপনি সাধারণ ভাতের পাশাপাশি, বিরানি, কাবাব, পরোটা ইত্যাদি পাবেন। খাওয়ার মান অনেক ভালো এবং সার্ভিস অসাধারণ। শ্রীমঙ্গলে শহরে যে কাউকে জিজ্ঞেস করলেই চিনিয়ে দেবেন পানসীর রাস্তা। 

কুটুমবাড়ি 
শ্রীমঙ্গল পৌরসভার পাশেই আছে কুটুমবাড়ি রেস্তোরাঁ। এই রেস্তোরাঁ খুঁজে পাওয়া অনেক সহজ এবং খাওয়ার মান বেশ ভালো। 

নীলকণ্ঠ টি ক্যাবিন
শ্রীমঙ্গলের অন্যতম জনপ্রিয় সাত রঙের চা পাওয়া যায় নীলকণ্ঠ টি ক্যাবিনে। শ্রীমঙ্গলের বিজিবি কার্যালয়ের পাশে খোলা আকাশের নিচে নির্মাণ করা হয়েছে এই চায়ের দোকান। সঙ্গে ফুচকা বা চটপটি পাওয়া যায়। তবে চা চা পাবেন প্রায় ২০ প্রকারের। 

বধ্যভূমি ক্যান্টিন
বিজিবি কার্যালয়ের অপর প্রান্তে আছে শ্রীমঙ্গল জেলার মুক্তিযুদ্ধকালীন বধ্যভূমি। তার পাশেই গড়ে তোলা হয়েছে একটি ক্যান্টিন। রাত্রে সুন্দর করে সাজিয়ে রাখা বধ্যভূমির পাশে আপনি চা, কফি কিংবা হালকা নাস্তা করতে পারবেন এই ক্যান্টিনে। দিনের বেলা বধ্যভূমিতে গেলে আপনি ঘুরে দেখতে পারবেন এই এলাকার ভিতর ও বাইরের জায়গাগুলো, যা দেখাশোনা করে বিজিবি। 
ভারতের উত্তরের হিমাচল প্রদেশ তার তুষারাবৃত পর্বতমালার জন্য বিশ্বখ্যাত। হিমালয়ের বরফগলা পানি এসে ভাস নদীর তীরে গড়ে তুলেছে হিমাচল প্রদেশের সবচাইতে জনপ্রিয় ডেস্টিনেশান মানালি, যা ভূপৃষ্ঠ থেকে ২ কি.মি উঁচুতে অবস্থিত। অপার্থিব কিছু দৃশ্যের দেখা মিলবে মানালিতে। হিমশীতল এই অঞ্চলে টুরিস্টদের কমতি নেই এবং আজকাল বাংলাদেশ থেকেও সেখানে ভ্রমণ করা অনেক সহজ। অক্টোবর থেকে জানুয়ারি মাস পর্যন্ত মানালিতে তাপমাত্রা শূন্যের নিচে নেমে যায় এবং তুষারপাত হয়ে থাকে, তবে বাকি বছর জুড়ে তাপমাত্রা থাকে ১৫-২০ ডিগ্রি সেলসিয়াসের মধ্যে। এক কথায় মানালি অনন্য একটি টুরিস্ট স্পট, বিশেষ করে এবারের গ্রীষ্মের প্রচন্ড দাবদাহ থেকে ক'দিনের জন্য মুক্তি পেতে ঈদের ছুটিতে অবশ্যই ঘুরে আসতে পারেন মানালি। 

এবার জেনে নেয়া যাক মানালির কিছু দর্শনীয় জায়গার কথা।

রোতাং পাস 
সমতল থেকে প্রায় ৪ কিলোমিটার উঁচুতে অবস্থিত মানালির রোতাং পাস। এই উচ্চতার ফলে এই অঞ্চলে গরম কালেও ঠান্ডা থাকে। মানালি থেকে কিলং যাওয়ার পথে রোতাং পাস হচ্ছে সবচাইতে উঁচু কেন্দ্র এবং ভাস নদীর উৎপত্তিস্থল এখানেই। গাড়ি নিয়ে এই পথ পাড়ি দিলে আপনি এক পাশে দেখতে পাবেন পাহাড়ের মাঝখানের গভীর শূন্যতা এবং আরেক পাশে বরফে আবৃত পাহাড়ের সারি। একটু বিপদজনক এই রাস্তা পাড়ি দিয়ে রোতাং পাসে পৌঁছে যাবার পর আশপাশের অসাধারন সৌন্দর্যমন্ডিত সব দৃশ্য দেখে চোখ জুড়িয়ে যাবেই।
কালাথ এবং ভাশিস্ত স্প্রিংস 
হিমালয়ের তলদেশে বেশ কিছু গরম পানির প্রবাহ বা ‘হট ওয়াটার স্প্রিংস’ প্রাকৃতিকভাবে তৈরি হয়েছে। মানালির কাছেই এমন দুটি প্রবাহ আছে টুরিস্টদের জন্য উন্মুক্ত। ৭ কি.মি নিচেই কালাথ প্রবাহ এবং ৩ কি.মি দূরে আছে ভাশিস্ত প্রবাহ। তবে এখন সেখানে কাঁচা মাটির কিছু নেই। সুন্দর ডিজাইন করে সেখানে বাথহাউস বানানো হয়েছে যেখানে টুরিস্টরা হিমশীতল আবহাওয়ার মধ্যেও প্রাকৃতিক গরম পানিতে গোসল করার সুযোগ পাবে। স্থানীয়দের বিশ্বাস, এইসব স্প্রিং-এর পানি স্বাস্থ্য ভাল রাখতে বিশেষ কার্যকর। 

সোলাং ভ্যালি 
সোলাং ভ্যালি লোকমুখে ‘স্নো ভ্যালী’ নামে পরিচিত। মানালি থেকে ১৩ কি.মি উত্তর-পশ্চিমে স্নো ভ্যালি তার ৩০০ মিটার লম্বা স্কি লিফট-এর জন্য বিখ্যাত। এখানে বিদেশি পর্যটকরা স্কি করে থাকে। স্কিয়িং করা ছাড়াও রোপওয়ে ব্যবহার করে এক পাহাড় থেকে আরেক পাহাড়ে পাড়ি জমান যাবে। এখানে অসম্ভব সুন্দর তুষারে ঢাকা পর্বতমালা দেখা যায় অনেক উঁচু থেকে। সোলাং ভ্যালিতে প্যারাগ্ল্যাইডিংও করা যায়। 

এ ছাড়াও মানালিতে ৫০০ বছর পুরানো হাদিম্বা মন্দির, মা শারভাই মন্দির, জগিনি ফলস, জগৎসুখ, রাহালা জলপ্রপাত এবং আরও অনেক অনন্যসাধারণ দর্শনীয় স্থান রয়েছে। 
ভারতের রাজধানী দিল্লি থেকে মানালি প্রায় ৬০০ কি.মি দূরে এবং গাড়ি দিয়ে যেতে প্রায় ১৪ ঘণ্টা লাগবে। বাংলাদেশ থেকে প্লেনে সরাসরি দিল্লি যাওয়া যায় তবে অনেক সময় হাতে থাকলে এবং বাজেট সীমিত থাকলে ল্যান্ড বর্ডার ক্রস করে বাই-রোড পৌঁছানো যাবে। প্লেনে করে গেলে মানালি আসা-যাওয়া মিলিয়ে খরচ হবে প্রায় ত্রিশ হাজার টাকার মতো। আর অবশ্যই ইন্ডিয়া যাওয়ার আগে ভিসা প্রসেস করে নিতে হবে। 

খাওয়াদাওয়া এবং ঘুরাফেরা 
মানালিতে ট্রেকিং করার অনেক স্থান রয়েছে। ঠান্ডা আবহাওয়াতে পাহাড় চষে বেড়ানো বেশ আরামদায়ক। তবে অবশ্যই ভারি কাপড় এবং শক্ত গ্রিপসহ জুতা সাথে নিয়ে যেতে হবে। লোকাল দোকানে এসব কিনতে পাওয়া যায়। রাফটিং, প্যারাগ্ল্যাইডিং এবং স্নো স্কিইং-এর জন্যও ব্যবস্থা আছে, তবে সেগুলোর জন্য মৌসুম বুঝে যেতে হবে। মানালিতে বিদেশি খাওয়া থেকে শুরু করে করে ইন্ডিয়ান ডাল-ভাত সবই পাওয়া যাবে। আশপাশে ঘুরলেই ভাল খাওয়ার হোটেল পাওয়া যাবে। দল বেঁধে গিয়ে সবাই মিলে গাড়ি ভাড়া করে নিলে খরচ অনেক কম পড়বে।
কেনাকাটা
মানালির বিভিন্ন হস্তশিল্পের মধ্যে কম্বল, শাল, সোয়েটার এবং কাঠের তৈরি বিভিন্ন গয়না কিনতে পারবেন। তা ছাড়া, মানালির উর্বর জমিতে অনেক প্রকারের ফল উৎপাদন হয় যার মধ্যে আপেল, পিচ, চেরি এবং বিভন্ন ফলের জ্যাম পুরো ভারতজুড়ে নামকরা। 
এক ছুটিতে অনেকগুলো দেশ ঘুরে দেখার সবচেয়ে আকর্ষণীয় উপায় হল ক্রুজ। বৃহৎ এশিয়ার বিশ্বজনীন শহরসমূহ কিংবা এর অদ্ভুত সুন্দর ল্যান্ডস্কেপ দেখার অন্যতম উপায় সমুদ্র যাত্রা বা ক্রুজ। একসময় ক্যারিবিয়ানের সমুদ্রতীর ক্রুজ-এর জন্য বেশ জনপ্রিয় থাকলেও, বর্তমানে এশিয়াতেও জনপ্রিয়তা লাভ করেছে এই মাধ্যম ভ্রমণপিপাসুদের আগ্রহের ফলে। 

কিছু কিছু ক্রুজ ১৪ রাত্রের মধ্যে শ্রীলঙ্কা, মিয়ানমার, মালয়েশিয়া এবং থাইল্যান্ড ভ্রমণ শেষ করতে পারে। অন্য দিকে তিন সপ্তাহের মধ্যে হংকং, তাইওয়ান, চীন, সাউথ কোরিয়া এবং জাপানের সমুদ্রবন্দরে পাড়ি দেওয়া সম্ভব ক্রুজের মাধ্যমে। পুরো দেশের আনাচকানাচ হয়ত ঘুরে দেখা সম্ভব না এই সমুদ্র যাত্রায়, তবে দর্শনীয় স্থানগুলো দেখা পরবে। তাছাড়া, যারা একলা অচেনা গন্তব্যে ঘুরে বেড়াতে অস্বচ্ছন্দ বোধ করেন, তাদের জন্য ক্রুজে গিয়ে দল বেঁধে ঘুরে বেড়ানো একটি উত্তম বিকল্প।
বর্তমানে, সিংহভাগ ক্রুজ শুরু এবং শেষ হয় সিঙ্গাপুর কিংবা হংকং থেকে। দু’জায়গাতেই ফ্লাইট সার্ভিস ভালো এবং এদের অত্যাধুনিক বন্দর অজস্র যাত্রী পরিচালনা করতে সক্ষম। সিঙ্গাপুর টু হংকং এবং বিপরীতভাবে হংকং টু সিঙ্গাপুর রুটে ভ্রমণ ক্রুজের জন্য বেশ জনপ্রিয়। কারণ, এই পথে একইসাথে ভিয়েতনাম, সিঙ্গাপুর, মালয়েশিয়া, থাইল্যান্ড, ইন্দোনেশিয়া এবং বর্ণিয়ো ঘুরে দেখা যায়। আপনি যদি আরও পূর্বে চীন, জাপান এবং সাউথ কোরিয়া ঘুরে আসতে চান, তবে ক্রুজ ধরতে হবে হংকং থেকে। যেহেতু অনেকগুলো দেশ একসাথে ঘুরে দেখার জন্য ক্রুজ শিপে যাওয়া হয়, সেক্ষেত্রে আপনার পাসপোর্টে সংযুক্ত করতে হবে একটি আন্তর্জাতিক টুরিস্ট ভিসা। এই কর্ম সম্পাদনের দায়িত্ব ক্রুজ এজেন্সিগুলোই নেবে। আপনার কাজ হোল যাচাই করে একটি ভাল মানের এজেন্সিকে দায়িত্ব দেয়া। 

খরচ 
ক্রুজ এবং আনুসাঙ্গিক সকল ব্যয় মিলিয়ে খরচ খুব কম পরবে না। কিন্তু বিলাসবহুল জাহাজে পাঁচ তারকা আতিথিয়তায় একের অধিক দেশ দেখে বেড়ানোর সুযোগ পেতে একটু খরচ তো করতেই হয়। এসব ক্রুজ শিপগুলোতে পাবেন সব ধরনের আনন্দ বিনোদনের সুযোগ।
কখন যাবেন
ক্রুজের সময়সূচি মূলত টুরিস্ট কোম্পানিগুলোই ঠিক করে রাখে, যা আপনি সহজেই জেনে নিতে পারবেন তাদের ওয়েবসাইট থেকে। 

প্রস্তুতি
ক্রুজের শুরু বুকিং দিয়ে। একটি দীর্ঘমেয়াদী ভ্রমণ হওয়ার ফলে ক্রুজের প্ল্যানিং আগে থেকে করতে হয়। ঢাকা থেকে ফ্লাই করে যেতে হবে কোন ক্রুজ স্পটে। কিছু প্যাকেজে আপনি ডিস্কাউন্টের সুযোগ পাবেন যদি আগে বুক করে রাখেন। অনেক ক্ষেত্রে প্যাকেজের মধ্যেই ফ্লাইটসহ অফার পাবেন। ইন্টারনেটে একটু ঘাঁটাঘাঁটি করলেই সকল ইনফরমেশান পেয়ে যাবেন। 

নিরাপত্তা
শিপের মধ্যে নিরাপত্তার ঘাটতি নেই তবে বন্দরে নেমে ঘোরাফেরা করার সময় বেশি টাকাপয়সা বা দামি জিনিসপত্র না নেয়াই ভাল। 

যাদের পৃথিবী চষে বেড়ানোর বাসনা, তারা অবশ্যই ক্রুজের কথা মাথায় রাখতে পারেন। পুরোদস্তুর ফ্যামিলি ট্যুর কিংবা প্রিয়জনের সাথে হানিমুন, এই ঈদের ছুটিতে সমুদ্র যাত্রা হতে পারে আপনার জীবনের একটি স্মরণীয় ভ্রমণ।
ঢাকার ব্যস্ত জীবন থেকে মুক্তি পেয়ে প্রকৃতির কোলে আশ্রয় নিয়ে তাজা হতে চাচ্ছেন? অথবা বন্ধুদের সঙ্গে ঘুরে সময় কাটানোর জন্য ঢাকার আশপাশে সুন্দর জায়গা খুঁজছেন? ঘুরে আসতে পারেন ঢাকার কাছেই গোলাপের রাজ্য সাদুল্লাপুর থেকে, খুব অল্প খরচে।

যেদিকে চোখ যায় সারি সারি গোলাপ বাগান। বাতাসে ভেসে আসা ফুলের সৌরভ মন মাতাবে আপনার। লাল টকটকে গোলাপ মাথা নাড়িয়ে স্বাগত জানাবে তার রাজ্যে। এই হল সাদুল্লাপুর, গোলাপের রাজ্য।

গ্রামের প্রায় সকল লোকের পেশা গোলাপ চাষ। পুরো গ্রামে বছরজুড়ে মূলত লাল গোলাপের চাষ হয়। লাল গোলাপ ছাড়াও গ্রাম-জুড়ে রয়েছে সাদা গোলাপ, জারবেরা ও গ্ল্যাডিওলাস ফুলের বাগান। 
ঢাকার বাজারের ফুলের চাহিদার যোগান আসে এখান থেকেই। প্রতিদিন প্রায় ৬০ থেকে ৭০ হাজার পিস ফুল বিক্রি হয় এখান থেকেই যা ঢাকার বাজারের ফুলের চাহিদার প্রায় ৭০ ভাগ। 

যদি খুচরা গোলাপ কিনতে চান, ৫০-১০০ পিস কিনে নিতে পারেন নিজের জন্য ৮০-১২০ টাকার মধ্যে। যদি কোন উপলক্ষে অধিক পরিমাণ গোলাপ দরকার হয়, ৩০০ পিস গোলাপ ফুলের আঁটি বিক্রি হয় ৩০০-৪০০ টাকায়।

ঢাকার মিরপুর দিয়াবাড়ি ট্রলার ঘাট থেকে মাত্র ৩০ মিনিটের দৃষ্টিনন্দন যাত্রার পর দেখা মেলে সাদুল্লাপুর গ্রাম। ট্রলার চলার পথে গ্রামের সুন্দর দৃশ্য, বক পাখির ঝাঁক ও নানা প্রজাতির পাখির ডাকে মন উদাস হতে বাধ্য। এই যাত্রা শেষ হবার পরে ট্রলার থেকে নেমে ৫০ গজ সামনে গেলে পাবেন বাজার। এই বাজার পার হলেই রাস্তার দুই পাশে সারি সারি গোলাপ বাগান।
ঢাকার বিভিন্ন স্থানে মিরপুর বেড়িবাঁধ পর্যন্ত যাবার বিভিন্ন বাস সার্ভিস আছে। সেসব বাসে উঠে বটতলা ট্রলার-ঘাটে নামতে হবে। এছাড়া মিরপুর এক নম্বর গোলচত্বর কিংবা গাবতলি থেকে রিকশাতেই দিয়াবাড়ি বটতলা ঘাট যাওয়া যায়। 

দিয়াবাড়ি গোল চত্বরে মসজিদের পাশেই সাদুল্লাপুর যাবার ট্রলার ঘাট। ঘাট বেশ ঢালু এবং বালু পরিপূর্ণ, নামার সময় আছাড় খাবেন না যেন! ঘাট থেকে ট্রলার ছাড়ে ৩০ মিনিট পরপর। জনপ্রতি ভাড়া ২০ টাকা।

ঘাটে নামার বিড়ম্বনা উপেক্ষা করতে চাইলে অথবা পানি এড়িয়ে চলতে চাইলে মিরপুর-১ থেকে লেগুনায় করেও যাওয়া যাবে। তবে এই মাধ্যমটি এড়িয়ে যাওয়াই ভালো, কেননা ট্রলার যাত্রার সৌন্দর্যটা কোনোক্রমেই মিস করা উচিত হবে না!

পৌছনোর পরে হেঁটেই পুরো গ্রাম দেখতে পারবেন। চাইলে রিকশা নিয়েও ঘুরে দেখতে পারেন। পুরো গ্রাম ঘুরে দেখার জন্য রিকশা ভাড়া পরবে ৫০-৭০ টাকার মতো।

খাবারের ব্যবস্থা সাদামাটা ধরণের, বৈশিষ্ট্যপূর্ণ কিছু নেই। খাবার সাথে নিয়ে গেলে খুব ভালো হয়, আরও ভালো হয় যদি ট্রলারে উঠার পূর্বেই আহারাদি সেরে নিন, যদি না পারেন সেক্ষেত্রে বাজারে দুটি খাবার হোটেল আছে মোটামুটি মানের। সেখানে ভাত, ভর্তা, সবজি, ছোটমাছ ইত্যাদি পাওয়া যায়। তবে সকাল/সন্ধ্যার নাস্তা হিসেবে পুরি/সিঙ্গারা পাবেন। তাছাড়া একটি মিষ্টির দোকানও রয়েছে।

ঘুরতে গিয়ে পরিবেশ নষ্ট না করাই উচিৎ, মনে রাখবেন যে আমরা আমোদ ও উপভোগ করতে গেলেও ফুলগুলোর আসল উদ্দেশ্য আমাদের মুগ্ধ করা নয়, এর উপরে ওখানকার গ্রামবাসীদের জীবিকা নির্ভর করছে। তাই ফুলের যেন কোনও ক্ষতি না হয় সেদিকে লক্ষ্য রাখা জরুরি।

ঢাকার আশেপাশে অল্প সময়ের জন্য কোথাও ঘুরে আসতে চাইলে সাদুল্লাপুর হতে পারে উপযুক্ত গন্তব্য। যাত্রাপথে যেমন নদীর মনোরম দৃশ্য উপভোগ করতে পারবেন, তেমনি গোলাপের সৌন্দর্যও দেখতে পারবেন কাছ থেকে।
নেপালের নাম শোনেনি এমন ভ্রমণপিপাসু দুর্লভ। নেপাল পৃথিবীর সর্বোচ্চ চূড়া মাউন্ট এভারেস্টের দেশ এবং তার মনোমুগ্ধকর অন্নপূর্ণা ট্রেকিং রেঞ্জ পর্বতপ্রেমীদের মাঝে বিশ্বখ্যাত। তবে এছাড়াও নেপালে রয়েছে আরও অনেক টুরিস্ট হটস্পট। টুরিস্ট নির্ভর অর্থনীতি হওয়ার ফলে নেপালে ভ্রমণ বেশ সহজ এবং সাশ্রয়ী। পরিবার কিংবা বন্ধুবান্ধবের সঙ্গে সময় কাটানোর জন্য নেপালকে আপনার পরবর্তী গন্তব্য হিসেবে নিতে পারেন। 

আপার মাস্টাং 
নেপাল-চীন সীমান্তে, অন্নপূর্ণা রেঞ্জের উত্তরে প্রায় ৪,০০০ ফিট উঁচুতে অবস্থিত আপার মাস্টাং। ঐতিহাসিক এবং সাংস্কৃতিকভাবে মাস্টাং তিব্বতের সঙ্গে গভীরভাবে সম্পর্কিত। এই অঞ্চলে এখনও মানুষ তিব্বতি ভাষায় কথা বলে থাকে এবং আশপাশে ছড়িয়ে আছে বহু ঐতিহাসিক স্থাপত্যশিল্পের নানা নিদর্শন। ভ্যালির উঁচু স্থানগুলোতে পাহাড়ের গায়ে নানা রঙের পাথর তৈরি হয়েছে এবং ছড়িয়ে ছিটিয়ে আছে অজস্র গুহা। গুহার ভেতরে গাইড নিয়ে ঘুরে দেখা যায়। তাছাড়া অজস্র পাহাড়ের মনভোলানো দৃশ্য সবসময় তো আছেই। মাস্টাং নেপালের একটি দুর্লভ ট্রেকিং ডেস্টিনেশান, কেননা বর্ষার দিনেও এখানে পাহাড়ে ওঠা যায়। পাহাড়গুলোকে কেন্দ্র করে তৈরি হয়েছে অনেক জনবসতি যারা এখনও জীবনযাপন করে সহজ-সরল আদিম বেশে। তাদের অনন্য জীবনযাপনও টুরিস্টদের কাছে বেশ আকর্ষণীয়।
পোখারা 
নেপালের রাজধানী কাঠমান্ডু থেকে প্রায় ২০০ কিলোমিটার দূরে অবস্থিত পোখারা শহর। নেপালের পশ্চিমে মূল শহর হচ্ছে পোখারা। অন্নপূর্ণা রেঞ্জ থেকে বেশ কাছে হওয়াতে পোখারাকে পর্বত আরোহীদের মূল গ্রাউন্ড হিসেবে বিবেচনা করা হয়। পোখারা শহরের কাছেই আছে প্যারাগ্লাইডিং স্পট। বিশ্বের অন্নতম প্যারাগ্লাইডিং গন্তব্য পোখারাকেই বলা হয়। কেননা পাহাড় এবং স্বচ্ছ পানির নদী এক হয়ে মিশে আছে এখানে। এছাড়াও ঐতিহাসিক বেশ কিছু স্থান রয়েছে এখানে। বিশ্বখ্যাত গুর্খা বাহিনীর একটি মিউজিয়ামও আছে পোখারাতে। 

চিতোয়ান জাতীয় উদ্যান 
নেপালের সর্বপ্রথম জাতীয় উদ্যান চিতোয়ান বন। নেপালের মোটামোটি মাঝখানে অবস্থিত উদ্যানটি প্রায় ৯৩২ বর্গ কি.মি এলাকা জুড়ে অবস্থিত এবং এর মধ্যে আছে অজস্র প্রাণীর অভয়ারণ্য। হিমালয়ের পাদদেশে উদ্যানটির স্থান হওয়ায় প্রাকৃতিকভাবে অজস্র জলাশয় এবং সবুজ বৃক্ষের জন্মস্থান এই চিতোয়ান জাতীয় উদ্যান। এক শিং বিশিষ্ট এশিয়ান গন্ডার শুধুমাত্র এই উদ্যানেই রয়েছে এবং আছে কিছু বেঙ্গল বাঘ। টুরিস্টরা উদ্যানের ভেতরেই থাকা খাওয়ার সুবিধা পাবে এবং উপভোগ করতে পারবে চিতোয়ানের অপার্থিব সৌন্দর্য। ৬৮টি স্তন্যপায়ী, ৫৪৪ প্রজাতির পাখি এবং প্রায় ১২৬ প্রকারের মাছ বসবাস করে এই উদ্যানে।
ভক্তপুর
কাঠমান্ডু থেকে ২০ কি.মি দূরে অবস্থিত ভক্তপুর বৌদ্ধদের তীর্থস্থান। এটি একটি ইউনেস্কো ওয়ার্ল্ড হেরিটেজ এবং নেপালের অন্যতম জনপ্রিয় টুরিস্ট স্পট। মনোমুগ্ধকর মন্দির, টেরাকোটা ছাদের বাসাবাড়ি এবং অজস্র সবুজ মাঠ মিলিয়ে ভক্তপুর একটি অসাধারণ সুন্দর গন্তব্য। নেপালের ভয়ানক ভূমিকম্পে এই এলাকায় ব্যাপক ক্ষয়ক্ষতি হয়, তবে নেপাল সরকার এই অঞ্চলকে আগের মতো গড়ে তুলেছে বেশ তাড়াতাড়ি। ভক্তপুরের সঙ্গে সংযোগ আছে ভারত ও তিব্বতের এবং রাস্তাঘাট গিয়েছে পর্বতের মাঝ দিয়ে। পুরো এলাকা থেকেই মাথার উপরে দেখা যায় হিমালয়ের প্রকান্ড মনোমুগ্ধকর দৃশ্য। নেপালিদের কাছে ভক্তপুর অত্যন্ত সম্মানিত এবং ঐতিহাসিক একটি স্থান এবং টুরিস্টদের অন্যতম একটি পছন্দের গন্তব্য।
ঐতিহাসিক পুরান ঢাকার নানা স্থাপত্যের মাঝে "রোজ গার্ডেন" যেন অনন্য। নির্মাণশৈলীর অভিনবত্বে এই ভবনটি দৃষ্টিনন্দন স্থাপত্যকলার এক অনুপম নিদর্শন। বাড়িটির পরিচিতি এতটাই যে আপনি ঢাকার যে-কোনো স্থানেই অবস্থান করেন না কেন টিকাটুলির হুমায়ুন সাহেবের বাড়ি বললেই চালক যথাস্থানে আপনাকে পৌঁছে দেবে - যেখানে বাড়ির ফটকে রোজ গার্ডেন নামটি শোভা পাচ্ছে। সুবৃহৎ ভবনটির নান্দনিক শোভা ও কারুকাজ ঢাকার বৃটিশ শাসনামলে নির্মিত যে-কোনো অট্টালিকার চাইতে সৌন্দর্যমন্ডিত। দর্শনীয় বিশাল এই বাগানবাড়ির চারপাশে ঘিরে রয়েছে বাগান তথা সবুজের সমারোহ যার সৌন্দর্য অট্টালিকার সবদিক থেকে দৃশ্যমান। 

প্রাসাদোপম এই ভবনটির প্রত্নতাত্বিক মূল্য অসীম আর রাজনৈতিক, সাংস্কৃতিক পটভূমি সবদিক থেকেই রয়েছে অসাধারণ ইতিহাস, তাছাড়া রোজ গার্ডেন নির্মাণের পিছনে বঞ্চনা আর অপমানের ইতিহাসও প্রচলিত আছে। হৃষিকেশ দাস নামে এক ধনাঢ্য হিন্দু জমিদার ছিলেন এই প্রাসাদটির মূল মালিক। জানা যায়, উনিশ শতকের শেষের দিকে নির্মিত বাগানবাড়ি বর্তমানে যা ‘বলধা গার্ডেন’ নামে পরিচিত - সেখানে এক জলসায় অংশগ্রহনের জন্য উপস্থিত হন হৃষিকেশ দাস। কিন্তু বলধা গার্ডেনের মালিক হৃষিকেশ দাস নিম্নবর্ণের সনাতন হিন্দুধর্ম অনুসারী হওয়ায় তাকে অপমান করে তার সাথে সাক্ষাৎ করতেও অস্বীকার করেন। অপ্রত্যাশিত সেই অপমানের প্রতিশোধ নিতে দৃঢ় প্রতিজ্ঞ হৃষিকেশ দাস আরও দৃষ্টিনন্দন একটি বাগানবাড়ি নির্মাণের পরিকল্পনা করেন। এর ফলশ্রুতিতে তিনি ক্রয় করেন ২২ বিঘার (সাত একর) জমি যা বলধা গার্ডেনের খ্যাতি আর ঐশ্বর্যকে ম্লান করে দিতে পারে। 

চাহিদা ও মনমতোভাবে তৈরি করার জন্যে রোজ গার্ডেনের মূল নকশাটি কমপক্ষে তিনবার পরিবর্তন করা হয়। পুরো বাড়িজুড়ে করা হয় অসাধারণ সুক্ষ কারুকাজ আর নকশা। বাড়িটির সম্মুখে রয়েছে চারটি সুউচ্চ কলাম, প্রতিটি জানালার উপরে অর্ধবৃত্তাকার খিলান, পেঁচানো সিঁড়ি, বারান্দা সবকিছুই নিঁপুণ হাতের ছোঁয়ায় নির্মিত। বিশাল সাদা অট্টালিকাটির মূল আকর্ষণ হচ্ছে ডান্স হলরুম যেটিতে আছে ১৬টি দরজা, যার দশটি ব্রাজিলিয়ান সবুজ রঙের কাঁচ আর বাকি দরজাগুলো সাদা কাচে নির্মিত। ঘরের সিলিংগুলো হাতে আঁকা আর কাচের মাধ্যমে শোভিত করা। এছাড়াও এর অভ্যন্তর জুড়ে রয়েছে নানা দৃষ্টিনন্দন ডিজাইন, যা ভবনের আভিজাত্য আর সৌন্দর্যকে বাড়িয়ে দিয়েছে। বাড়িটির সৌন্দর্য আরো বৃদ্ধি করতে এতে দুটি পুকুর খনন করা হয়, যার একটি বাড়িটির সামনে আর অপরটি পিছনে।
রয়েছে নানাজাতের, রঙের গোলাপ; এর মধ্যে রয়েছে কিছু বিরল প্রজাতির গোলাপ ফুলের গাছ। বেশির ভাগই দেশের বাইরে থেকে সংগ্রহ করা। অপরূপ এই গোলাপ গাছের সংগ্রহের কারনেই বাড়িটির নাম দেয়া হয় রোজ গার্ডেন। কিন্তু দুর্ভাগ্যক্রমে হৃষিকেশ দাস খুব বেশিদিন এই বাড়িতে বসবাস করতে পারেননি। তার বেহিসেবি আর অসংযত জীবনযাপন তাকে ক্রমাগত দরিদ্র থেকে দরিদ্রতর পর্যায়ে নিয়ে যায়। যেখান থেকে তিনি একসময় একেবারেই নিঃস্ব ব্যক্তিতে পরিণত হন।

১৯৩৬ সালে প্রাসাদতুল্য রোজ গার্ডেন বিক্রি হয়ে যায় জনাব খান বাহাদূর কাজী আবদুর রশিদ, বি.এ.এম.এল.সি. (মেম্বার অফ লেজিসলেটিভ কাউন্সিল)-এর কাছে। খান বাহাদুর কাজী আবদুর রশিদ ছিলেন একজন বিশিষ্ট ব্যক্তি, যার জীবনী তৎকালীন ১৯৪০ সালে আমেরিকার নিউইয়র্ক বিশ্বকোষে স্থান পায়। তিনি ছিলেন একজন লেখক ও প্রকাশক। তিনি জন্মগ্রহন করেন ১ সালে, ঢাকা জেলার সোনাগাঁয়ে যেটি একসময় ঈশা খাঁর রাজধানী ছিল। কলকাতা ইউনিভার্সিটিতে পড়াশুনা করে তিনি ১৯১৫ সালে বি.এ. সনদপত্র লাভ করেন। এরপর ‘প্রভিন্সিয়াল লাইব্রেরি’ নামে পুস্তক বিক্রয় ও প্রকাশনা ব্যবসায়ের প্রতিষ্ঠা করেন তিনি যেখানে ঐসময়ের সর্বাধুনিক প্রযুক্তিতে ছাপাখানা পরিচালনা এবং বই বাঁধাই করা হতো। খান বাহাদূর কাজী আবদুর রশিদ ১৯৪৪ সালে ইন্তেকাল করেন। 

রোজ গার্ডেন নির্মাণকালীন সময়ে হৃষিকেশ দাস কাজী রশিদ-এর কাছ থেকে ঋণ গ্রহন করেন আর তাই পরবর্তীকালে এটি ক্রয়ের অগ্রাধিকার কাজী রশিদকেই দেয়া হয়। কাজী আবদুর রশিদের মৃত্যুর পরে উনার বিশাল সম্পত্তি ও ব্যবসা তার জ্যেষ্ঠ পুত্র কাজী মোহাম্মদ বাশার (হুমায়ুন সাহেব) দেখাশুনা করা শুরু করেন। তিনি ছিলেন রাজনীতিবিদ, সমাজসেবক ও পূর্ব পাকিস্তান সময়কালীন মিউনিসিপ্যালের দুই বার নির্বাচিত চেয়ারম্যান।
উত্তরাধিকারসূত্রে মরহুম খান বাহাদূর কাজী আবদুর রশিদের দ্বিতীয় পুত্র মরহুম ব্যারিস্টার কাজী আবদুর রাকিব রোজ গার্ডেনের মালিকানা পান। তিনি আলীগড় মুসলিম বিশ্ববিদ্যালয় ও পরবর্তীসময়ে ---- থেকে বার-এট-ল শেষ করেন। তিনি নানা সংগঠন ও অর্গানাইজেশনের সঙ্গে সম্পৃক্ত ছিলেন। মরহুম ব্যারিস্টার কাজী আবদুর রাকিব একজন মানবদরদি ও বিশিষ্ট সমাজকর্মী ছিলেন, যিনি তার জমিদারির একটা অংশ দান করে গিয়েছেন মানবকল্যাণে।

ঐতিহ্যবাহী রোজ গার্ডেন নিয়ে নানা তথ্য জানান তার কনিষ্ঠ পুত্র কাজী আহমেদ সাজেদ। তিনি রোজ গার্ডেনের ইতিহাস আর নানা তথ্য নিয়ে একটি বই বের করেছেন। যেটি ---- ইমেলে যোগাযোগের মাধ্যমে সংগ্রহ করা যাবে। 

ব্যারিস্টার কাজী আবদুর রাকিব ১৯৯৫ সালে ইন্তেকাল করেন। তিনি তার স্ত্রী মিসেস লায়লা রাকিব, একমাত্র কন্যা রুমানা তাবাসসুম ও দুই পুত্র ইঞ্জিনিয়ার কাজী আহমেদ রাশেদ ও ইঞ্জিনিয়ার কাজী আহমেদ সাজেদকে ওয়ারিশ রেখে যান। 

রোজ গার্ডেনের বর্তমান মালিক রশীদের বংশধরগণ। ’৭০ সালের দিকে বাড়িটি লিজ দেয়া হয় ‘বেঙ্গল স্টুডিও’কে। রোজ গার্ডেন সিনেমা, নাটক ও টেলিফিল্ম শুটিংস্পট হিসেবে দীর্ঘদিন ব্যবহৃত হয়েছে। প্রত্নতত্ব বিভাগ কর্তৃক রোজ গার্ডেনকে সংরক্ষিত ভবন বলে ঘোষণা করা হয় ১৯৮৯ সালে। পুরান ঢাকার বুকে কালের সাক্ষী রোজ গার্ডেন যেন ঐতিহ্যবাহী বর্ণাঢ্য ঢাকার প্রতিচ্ছবি। 
সিলেটের পার্শ্ববর্তী বাংলাদেশ-ভারত সীমান্তে, মেঘালয় রাজ্যের পাদদেশে প্রাকৃতিক ভাবেই তৈরি হয়েছে অজস্র জলাশয়। এমনই এক স্থান জৈন্তাপুর। সীমান্তের গা ঘেঁষা উঁচু পাহাড়ের চুড়ায় মেঘের পানি ঘনীভূত হয়ে গড়িয়ে নেমে আসে এই জৈন্তাপুরে। পানির প্রবাহ এসে থেমেছে ডিবির হাওরে, যার সাথে ইয়াম বিল, হরফকাটা বিল এবং কেন্দ্রি বিল সংযুক্ত। এই সব জলাশয়কে কেন্দ্র করেই জৈন্তাপুরে ঘর বেঁধেছে খাসিয়া সম্প্রদায়ের বহু মানুষ যারা জীবিকা অর্জন করছে কৃষি কাজ এবং বিলের মাছ শিকার করে। এই স্থানীয়দের যত্নেই আজ এইসব জলাশয় লাল-বর্ণের শাপলায় পরিপূর্ণ, কালক্রমে যা হয়ে উঠছে একটি প্রিয় টুরিস্ট গন্তব্য। 

হেমন্তকালে শীতের আগমনের সাথে সাথে পুরো হাওর ছেয়ে যায় লাল বর্ণের শাপলায়। স্বচ্ছ পানির উপর রঙ্গিন শাপলাগুলো ঢেউয়ের সাথে ছন্দ মিলিয়ে নেচে চলে। নৌকা দিয়ে বিলের মাঝে ভেসে বেড়ানোর সময় আপনি দেখবেন ঢেউয়ের মাঝে উজ্জ্বল রোদ আর রঙিন শাপলার এক অপূর্ব মিলন। তবে শাপলার আসল রূপ দেখতে হলে আপনাকে বিলে পৌছাতে হবে সূর্য ওঠার আগে। ভোরের প্রথম আলো ফোটার সাথে সাথে শাপলা তার পাপড়ি ছড়িয়ে দেয়। পানির উপর তখন একে একে যেন নতুন কিছু জন্ম নেয় চোখের সামনে। ভোরের কুয়াশা কেটে গেলে পূর্বের সূর্য আলো ছড়িয়ে দেবে বিলের ওপর।
তবে সূর্যের রঙ যেন সম্পূর্ণ আলাদা এই বিলের মাঝে। শাপলার লাল পাপড়ির মধ্য দিয়ে সূর্যের রেখা ছড়িয়ে পড়বে পানির ওপর, এবং আপনি দেখবেন প্রকৃতি কীভাবে রঙ বদলায়। শুধু শাপলা নয়, বিলের সৌন্দর্যকে পরিপূর্ণ করেছে ভারতের মেঘালয় রাজ্যের অজস্র পাহাড় ও জলপ্রবাহ। নৌকায় চড়ে আপনার পাশেই দেখতে পাবেন অসম্ভব সুন্দর সেইসব পাহাড়। তবে আফসোসের ব্যাপার হল এইসব পর্বত ভারত সীমান্তের মধ্যে হওয়ায় সেগুলোকে দূর থেকে দেখেই সন্তুষ্ট থাকতে হয়। 

এবার বলি এই জৈন্তাপুরে শাপলার আগমন কীভাবে। স্থানীয়দের ভাষায় এই বিলে আগে কোন ধরনের শাপলা ছিল না। ত্রিশ বছর আগে সীমান্তের ওপারের খাসিয়া সম্প্রদায়ের কোন এক ব্যাক্তি পূজা-অর্চনার ফুলের চাহিদা মেটাতে বিলে শাপলার বীজ রোপণ করে। কালক্রমে সীমান্তের পাশের এই বিলগুলোতে শাপলা ছড়িয়ে পরেছে। এর ফলে বিলের মাছ এবং জীববৈচির্ত্যের জন্য তৈরি হয়েছে প্রাকৃতিক বাসস্থান এবং ভ্রমনপিপাশুদের জন্য তৈরি হয়েছে নতুন এক গন্তব্য। শুধু তাই নয়, শীতের মাঝে এই বিলগুলোতে ভিড় করে অতিথি পাখিও। 
দিনের প্রথমার্ধে আপনি জৈন্তাপুরের হাওর ও বিল ঘুরে দেখে শেষ করতে পারবেন। এর পরে সিএনজি বা অটোরিকশা করে চলে আসতে পারবেন সিলেটের বিখ্যাত লালা খালে, যা জৈন্তাপুর বাজার থেকে বেশ কাছেই অবস্থিত। লালা খাল বিখ্যাত তার অনন্য পানির বর্ণের কারণে। নীল এবং সবুজের মিশ্রণে লালা খালের পানি অন্যসব স্থান থেকে আলাদা। দিনের একেক সময় একেক বর্ণ ধারণ করে লালা খাল। এখানে কোন শাপলা নেই, তবে খালের দুই পাশেই আছে সবুজে আবৃত পাহাড়ের আশ্রয়। ঘন্টা হিসেবে নৌকা ভাড়া করে ঘুরতে হবে লালা খাল, খরচ পরবে ২ হাজার টাকার মতো। সব মিলিয়ে বড় গ্রুপ নিয়ে ভ্রমনের জন্য বেশ ভাল জায়গা। 

কীভাবে যাবেন 
সিলেট-তামাবিল সড়কের মাঝে জৈন্তাপুর বাজার, যেখানে যেতে হবে বাস, লেগুনা, সিএনজি কিংবা প্রাইভেট গাড়িতে করে। সেই বাজার থেকে সিএনজি করে রওনা দিতে হবে বিলের উদ্দেশ্যে। বাজারের একটু সামনেই বর্ডার গার্ড বাংলাদেশের বিশেষ ক্যাম্প। এরপরে শুরু বিল পর্যন্ত এক কিলোমিটার লম্বা কাঁচা সড়ক। বিলের মধ্যে নৌকা ভাড়া নেবে ৩০০ থেকে ৪০০ টাকা। এবং সিলেট শহর থেকে সারাদিনের সিএনজি ভাড়া পরবে ১৫০০ থেকে ১৮০০ টাকার মতো। লালা খালে যেতে হলে আপনার আবার ফেরত আসতে হবে জৈন্তাপুর বাজার। 
বাংলাদেশের হাইকিং ডেস্টিনেশানগুলো মূলত সিলেট এবং চিটাগাং হিল র্ট্যাক্টস অঞ্চলে অবস্থিত। হাইকিং বলতে কিন্তু পাহাড়ে গাড়ি দিয়ে ওঠাকে বলছি না, বলছি পায়ে হেঁটে সমতল থেকে হাজার ফিট ওপরে ওঠার কথা। বাংলাদেশের সবচেয়ে সুন্দর হাইকিং স্পটগুলোতে পৌঁছানোর কোনো সহজ বা ফাঁকিবাজি উপায় নেই। সিলেটের গহিন বনের হামহাম জলপ্রপাত, কিংবা বান্দরবানে অবস্থিত বাংলাদেশের সবচেয়ে উঁচু পর্বত কেওক্রাডং জয় করে অপার্থিব সৌন্দর্যের মুখোমুখি হতে হলে অবশ্যই হাড়ভাঙা খাটুনি খাটতে হবে।
হামহাম, শ্রীমঙ্গল

শ্রীমঙ্গলের কমলগঞ্জ উপজেলার কুরমা বনাঞ্চলের ভেতরে, ভারতীয় সীমান্তের পাশে গহিন অরণ্যের মাঝে অবস্থিত হামহাম জলপ্রপাত। সেখানে পৌঁছাতে হলে পিচ্ছিল পাথর, গহিন জঙ্গল, জোঁকের আস্তানা এমনকি বাঁশবাগানও পাড়ি দিতে হবে। প্রথমেই প্রায় আড়াই ঘণ্টা হেঁটে তিনটি টিলা পাড়ি দিতে হবে। তবে সাবধান, উঁচুনিচু পথে আসা-যাওয়ার মাঝে আপনার শরীরে গাছ থেকে জোঁক এসে পড়তে পারে। সেক্ষেত্রে ব্যাগ থেকে লবণ বের করে জোঁকের উপর ছিটিয়ে দিলেই জোঁকের হাত থেকে রক্ষা পেয়ে যাবেন। টিলা পার করে শুরু হবে গিরিপথ, যা সোজা চলে গিয়েছে হামহাম পর্যন্ত। পানির নিচে অসংখ্য পিচ্ছিল পাথর আছে, আপনার হাতের লাঠি দিয়ে দেখে শুনে চলতে হবে। আশপাশের গাছগুলোতে দেখতে পাবেন আগুনের ফুলকির মতো উজ্জ্বল কিছু ফুল, যার মধ্যে বাসা বেঁধেছে নানা প্রজাতির পাখি ও সরীসৃপ। 

প্রায় ৩.৫ ঘণ্টা হাইক করে, গিরিপথের শেষে পাবেন হামহাম জলপ্রপাত, যার পানি আপনি পান করতে পারবেন সরাসরি। স্বচ্ছ পানির এই ঝরনা ১৬০ ফিট উঁচু এবং বেশ শক্তিশালী। বর্ষাকালে হামহাম হয়ে যায় আরও শক্তিশালী, যার গর্জন গহিন জঙ্গলে শোনা যায় অনেক দূর থেকে। হামহাম থেকে ফেরত আসতে হবে আবার সেই গিরিপথ ধরেই। গাইড ছাড়া হামহাম হাইক করা অসম্ভব, কেননা গহিন বনের রাস্তা স্থানীয়রা ছাড়া কেউ জানে না। 

শ্রীমঙ্গল থেকে সারাদিনের সিএনজি কিংবা গাড়ি ভাড়া করতে হবে হামহাম আসা-যাওয়ার জন্য। কমলগঞ্জ উপজেলার শেষ মাথায় গিয়ে শুরু হবে কুরমা বনাঞ্চল, সেখান থেকে হাইকিং শুরু। সকালে শুরু করে বিকালের মধ্যে ফেরত আসা যাবে।
বগা লেক-কেওক্রাডং, বান্দরবান 

বাংলাদেশের সর্বোচ্চ পর্বত কেওক্রাডং জয় করতে আপনার প্রথমে বান্দরবান থেকে চান্দের গাড়িতে করে পৌঁছাতে হবে বগা লেকে। বগা লেকের আগেই পেয়ে যাবেন সকল সুযোগ-সুবিধাসংবলিত রুমা জনবসতি। সেখানে আপনি ইলেক্ট্রিক্যাল ডিভাইস চার্জ করে নিতে পারবেন। রুমা থেকেই আপনার গাইড ভাড়া করে নিতে হবে। সেখান থেকে কমলাবাজার পর্যন্ত আপনার চান্দের গাড়ির শেষ সীমানা। এরপরে পথচলা শুরু বগা লেকের উদ্দেশ্যে। ঘণ্টাখানেক পাহাড় বেয়ে উঠতে হবে এরপর; এরমধ্যে আপনি হাঁপিয়ে যেতে পারেন। চিন্তার কারণ নেই। দলের সঙ্গে সময় নিয়ে মাঝেমধ্যে বিরতি নিন। পথের শেষে চোখে পড়বে বিশাল আকৃতির মনোমুগ্ধকর বগা লেক। লেকের আশপাশে থাকার জায়গা আছে এবং একটি আর্মি ক্যাম্প আছে কিছু দূরে। দিনের আলো কম থাকলে স্থানীয়দের সঙ্গে থাকতে পারেন এক রাত। 

বগা লেকের পরে শুরু হবে আপনার মূল হাইক। কেওক্রাডং-এর পথ আরও তিন ঘণ্টার কঠিন হাইক। হাঁটার পথে একপাশে মনে হবে অসীম শূন্যতা, এবং আরেকদিকে বনে ঢাকা পাহাড়। হাতে লাঠি নিয়ে ধীরে-সুস্থে রওনা দেবেন, তাড়াহুড়ো করবেন না। চলার পথে অপার্থিব সৌন্দর্য উপভোগ করে শেষে পাড়ি জমাবেন মেঘের দেশে। কেওক্রাডং-এর চূড়া থেকে দেখা যায় আরও অনেক উঁচু পাহাড়ের উপরে মেঘ এসে খেলা করছে। এই কষ্টসাধ্য হাইকের উপহার জীবনভর মনে থাকবে আপনার, সঙ্গে দেশের সর্বোচ্চ পর্বত জয় করার গৌরব তো আছেই।
রেমাক্রি লেক, নাফাখুম এবং আমিয়াখুম ঝরনা 

বান্দরবানের রেমাক্রি র্ট্যাক কিছুটা সহজ। চান্দের গাড়ি করে নীলগিরি হয়ে আপনার সরাসরি পৌঁছাতে হবে থানচিতে। সেখান থেকে গাইড এবং নৌকা ভাড়া করে তিন্ডু, রাজাপাথরের মতো অসাধারণ সুন্দর জলপথ পার করে যাবেন রেমাক্রি লেকে। সেখানে এক রাত কাটিয়ে পায়ে হেঁটে রওনা দিতে হবে নাফাখুমের উদ্দেশ্যে। পায়ে হেঁটে বেশ গহিন বনের ভেতরে যেতে হয়। প্রথমে আপনি পাবেন অপূর্ব নাফাখুম ঝরনা এবং তারপরে পাবেন স্বর্গের সমতুল্য আমিয়াখুম।

প্রকৃতির সৌন্দর্য, শক্তি এবং তার গর্জন যেন আপনাকে নিয়ে যাবে সৃষ্টির মূলে। চলার পথে পিচ্ছিল পাথর আছে অনেক, তাই সাবধানতা জরুরি। একই পথ ধরে আপনার ফেরত আসতে হবে থানচিতে।
হাইকিং-এর প্রয়োজনীয় সামগ্রী 

পানিরোধক ব্যাগ ও ভালো গ্রিপসংবলিত জুতো, পর্যাপ্ত পানি, স্যালাইন, লবণ (জোঁকের জন্য), মশার কয়েল/স্প্রে, প্রয়োজনীয় ফার্স্ট এইড এবং ঔষধ, রোদচশমা, গামছা, টুপি, ভারি মোজা, এক্সট্রা ব্যাটারি, টর্চলাইট, ছুরি, ফিতা, আলগা কাপড়, শুকনো খাবার, লাঠি, স্পঞ্জের স্যান্ডেল, টয়লেট পেপার/টিস্যু। 
আপনাদের কংলাক পাড়া থেকেই ফিরছি, খুব সুন্দর। 
তোমরা সবাই বেড়াতে আসবে ব্যান্ডহু।
অবশ্যই আসব বন্ধু।

ফিরছিলাম কংলাক পাড়া থেকে। পথে দেখা হয়ে গেল চার পাহাড়ির সাথে। পাহাড়ের মানুষজন সাধারনত সমতলের মানুষজনের সাথে যেচে কথা বলেনা। কিন্তু এরা ব্যতিক্রম। কেন ব্যতিক্রম, একটু পরেই বুঝে গিয়েছিলাম। সন্ধের পর এরা একটু পানি পান করে এলোমেলো হয়ে যায়। এলোমেলো হয়েই বন্ধু হয়ে গেছে ব্যান্ডহু! 

সন্ধে হবে হবে, এমন সময় পশ্চিম আকাশে গোধুলির রঙের খেলা দেখতে দেখতে হেটে হেটে চলে গেলাম কংলাক পাড়া।পাহাড়ি অনেক পাড়া আমি দেখেছি। সেগুলো থেকে কংলাক পাড়া একটু ভিন্ন রকম, ভৌগলিক কারনে। এক পাশে খাড়া পাথুরে পাহাড়, এরি মাঝে ঝোপঝাড়, বড় বড় গাছ, ওপাশটাকে আড়াল করে রেখেছে। কেউ বলে না দিলে বোঝার উপায় নেই পাহাড়ের ওপারেই এর অবস্থান। আকাবাকা খাড়া পাহাড় বেয়ে পাথুড়ে কাটা কয়েকটা সিড়ি দিয়ে ঢুকে গেলাম পাড়ায়। ছোট্ট একটা মাঠ, একটা দোকান আর কয়েকটা পাহাড়ি ঘর। নাহ, কয়েকটা না, পাহাড় যে চলে গেছে পশ্চিম দিকে, ঐদিকে অনেকগুলো ঘর, পাহাড়ের ঢালেও আছে কিছু। পাহাড়ের ঢাল নেমে গেছে পুব দিকে। পাহাড়ি একজন হাত দিয়ে দেখিয়ে জানাল, ঐযে দুরের পাহাড়টা দেখছেন, ওটাই মিজোরাম, হেটে গেলে দু’দিন লাগে। দিগন্তের দিকে তাকিয়ে ভাবছিলাম, একবার হেটে যদি চলে যাওয়া যেত!
কংলাক পাড়ার পাথুরে অংশে আছে কয়েকটা স্মৃতি ফলক,সন্ধ্যে হয়ে গিয়েছিল বলে ভাল মত নামগুলো পড়া হয়নি। আমি নাম দিয়েছি ‘স্টোন গ্র্যাভ ইয়ার্ড’। নামের কারনেযারা এখনো কংলাক পাড়া যায়নি তাঁদের আকর্ষণ যদি বেড়ে যায় কিঞ্চিৎ!

ভাবছেন কোথায় এই কংলাক পাড়া? বলছি সেটাই। অগাস্ট মাসের মাঝামাঝি। কোথাও বৃষ্টিতে বাসা থেকে বের হওয়া দায়, আবার কোথাও গরমে। তারপরও বের হতে হবে। অনেক অনেক দিন হয়ে গেল কোথাও বেড়াতে না গিয়ে জমে গেছি। তাই সময় বের করে বেড়িয়ে পরলামনিজমফস্বল শহর থেকে দুরের পাহাড়ে বেড়াতে, সাজেক নামের এক ভ্যালিতে। ভৌগলিকভাবে পরেছে রাঙ্গামাটি,কিন্তু যেতে হয় খাগড়াছড়ি হয়ে। ভারতের মিজোরামের গা ঘেষা এই উপত্যকা খাগড়াছড়ি থেকেও বিচ্ছিন্ন।১৮০০ফুট উচু দিগন্ত বিস্তৃত পাহাড়ের মাঝে দাড়িয়ে আছে ছিমছাম শান্ত এ ভ্যালী। কংলাক পাড়া এ ভ্যালির শেষ অংশ। 

ঢাকা থেকে বাসে করে প্রথমে চলে এসেছিলাম খাগড়াছড়ির দীঘিনালা। দীঘিনালা বাজারের স্থানীয় একটা রেস্টুরেন্টে সেরে নিলাম সকালের নাস্তা। তারপর চড়লাম জীপে যেটাকে স্থানীয়রা বলে চাদের গাড়ি।আগেই বুক করা ছিল। সেই গাড়িতে চড়ে সোজা সাজেক। একদম সোজা চলে গেলাম বলা যাবে না, মাঝে বেশ কয়েকবার বিরতি। পুলিশ আর সেনাবাহিনীর চেকপোস্টগুলোতে থামতেই হবে। সাজেক অনেক দুর্গম পাহাড়ি এলাকা, ভারতের সীমানা ঘেষা, তাই নিরাপত্তার ব্যাপারগুলো সেনাবাহিনীকেই দেখতে হয়। চেকপোস্টগুলোতে চেকের সময়আমরা গাড়িতেই বসে ছিলাম। ড্রাইভার চেকপোস্টগুলোতে গিয়ে জানিয়ে দিল আমাদের পরিচয়। কোথাও তেমন ঝামেলাও হলো না।

তবে সাজেক যাওয়ার পথে একটা বিরতি ছিল প্রকৃতি দর্শন বিরতি। দীঘিনালা থেকে যাত্রা শুরুরমিনিট ত্রিশ পরেই, একটা ঝর্না দেখব বলে। হাজাছড়া ঝর্না। দীঘিনালা থেকে সাজেকের রাস্তায়পরে পাহাড়ি পাড়া শুকনাছড়া। সেখানে গাড়ি থামিয়ে বাম দিকের বুনো পথে নেমে পরলাম। হাটতে হয়েছিলমিনিটপনের। যাওয়ার পথে একটা ঝিরি ঘুরেফিরে আসছিল। সেই ঝিরি ধরেই অল্প ঝোপঝারের মধ্য দিয়ে চলতে চলতে উকি দিল ঝর্না,হাজাছড়া। ভাগ্য সহায়, ঝর্নায় অনেক পানি। বেশ সুন্দরই লাগলো দেখতে, সময়টা ভালই কাটলো। তারপর আবার যাত্রা শুরু।
পাহাড়ে চাঁদের গাড়ির ছাঁদে চড়ার মজা আলাদা। ডান বাম সব দিকেই তাকিয়ে সৌন্দর্য উপভোগ করা যায়। আমি ছাদে চড়েই সাজেক গিয়েছি। আকাবাকা সাপের মতো রাস্তার দুপাশে উচু নিচু পাহাড়ের সবুজে তাকিয়ে সময় যে কিভাবে কেটে গিয়েছিল টেরই পাইনি। প্রচন্ড রোদ গায়ে লাগছিল আবার পাগলা বাতাস সেই রোদকে উড়িয়ে দিচ্ছিল। পাহাড়ের সৌন্দর্য দেখার উপযুক্ত সময় হচ্ছে বর্ষাকাল। বৃষ্টির পর পাহাড়ের রুপ পালটে যায়। সবুজ, আরো সবুজ, গাড় সবুজ যেন চোখের অসুখ সারিয়ে দেয়। সবুজের যে নিজস্ব একটা গন্ধ আছে সেটা টের পেয়েছিলাম এবার। তাইমাঝে মাঝে চোখ বন্ধ করে আমি সবুজের ঘ্রাণ নিচ্ছিলাম। অদ্ভুত সে অনুভুতি। 

সাজেক পৌছুতে আড়াই ঘন্টারো বেশি সময়ে নিয়েছিল। রুন্ময় কটেজ আগে থেকে বুক করা ছিল। উঠে গেলাম সেখানে। ফ্রেশ হয়ে খাওয়া দাওয়া সেরে একটু বিশ্রাম। পড়ন্ত বিকেলে হ্যালিপ্যাডের আশপাশ ঘুরে হঠাত মনে হল কংলাক পাড়া ঘুরে আসা যাক। 

কংলাক পাড়া থেকে ফিরেরুমে শুয়ে ছিলাম, রাতের খাবার খাব একটু পরেই। হঠাত হইচই শুনে বের হয়ে এলাম। মেঘ মেঘ, না, কুয়াশা কুয়াশা! একদল বলছে মেঘ, আরেকদল কুয়াশা।ওদের মতো আমিও ভাবছিলাম,মেঘ না কুয়াশা! উহু, এ সময়ে কুয়াশা আসবে কোথা থেকে? এতো কুয়াশার মতো মেঘ! ঘন কুয়াশার মতো করে মায়ার চাদরে ঢেকে দিচ্ছে পুরো ভ্যালি। দৃষ্টি থামিয়ে দিচ্ছে একটু দুরেই। বৃষ্টির শব্দ কানে আসছে, দূরে কোথাও শুরু হয়ে গেছে। এখনো এদিকটাতে চলে আসেনি। বৃষ্টি এদিকে চলে আসার আগেই কুয়াশার মতো মেঘের মাঝেই হারিয়ে যেতে চাইলাম। ঝিরিঝিরি বৃষ্টি কনা মিছরির দানার মতোমুখে বুলিয়ে দিল শান্ত পরশ।

সূর্যোদয় আর সূর্যাস্ত,দুটোই দেখার দারুন জায়গা এই সাজেক ভ্যালী। আকাশপানে ছড়িয়ে থাকা পারদ রঙা মেঘে উঠে সূর্য, কিংবা ভোরের রবি হয়ে থাকে ঘন কুয়াশা মেঘের আড়ালে কোন রহস্যমাখা আলোর উৎস। সারাদিন চলে মেঘ আর রোদের খেলা। এই রোদ আর এই বৃষ্টি দেখতে দেখতে এক সময় নিজেই মেঘের মাঝে হারিয়ে যাওয়া। ঝিরিঝিরি বৃষ্টিকনা পরশ বুলিয়ে দেয় সারা শরীর। মেঘের ভেলা ছুঁয়ে যায় কটেজের বারান্দা। এক সময় সুজ্জি মামা ঢলতে শুরু করে পশ্চিমাকাশে।পানিতে শুকনো লাল রঙ্গ গলে যাওয়ার মতো রাঙ্গা গোধুলিতে সূর্য অস্ত যায় দিগন্ত বিস্তৃত পাহাড়ের আড়ালে। যদি পূর্ণিমা পেয়ে যায় কেউ, তবে সোনায় সোহাগা। রুপা চাদের সাথেই কাটিয়ে দেয়া যায় সারা রাত। 

সময় সুযোগ হলে একবার সাজেক ঘুরে আসাই যায়।
অবস্থানঃ 
সাজেক রাঙ্গামাটি জেলার বাঘাইছড়ি উপজেলার একটি ইউনিয়ন। আয়োতনে এটি নারায়গঞ্জ জেলার চাইতেও বড়, প্রায় ৭০২ বর্গকিলোমিটার। খাগড়াছড়ি থেকে ৭০ আর দীঘিনালা থেকে ৪৯কিমি দূরে। সাজেকের প্রথম গ্রাম রুইলুই পাড়া যার উচ্চতা ১৮০০ ফুট। এর প্রবীণ জনগোষ্ঠী লুসাই। এছাড়া পাংকুয়া ও ত্রিপুরারাও বাস করে। রুইলুই পাড়া থেকে একটু দুরেই সাজেক। সাজেকের বিজিবি ক্যাম্প বাংলাদেশের সর্বোচ্চ বিজিবি ক্যাম্প। এখানে হেলিপ্যাড আছে। সাজেকের শেষ গ্রাম কংলাক পাড়া। এটিও লুসাই জনগোষ্ঠী অধ্যুষিত পাড়া। কংলাক পাড়া থেকে ভারতের লুসাই পাহাড় দেখা যায়।

কিভাবে যাবেনঃ 
ঢাকা থেকে শান্তি পরিবহনে দীঘিনালা, ভাড়া ৬৮০ টাকা। দীঘিনালা খাগড়াছড়ি জেলার একটি উপজেলা। চাইলে ঢাকা থেকে বাসে খাগড়াছড়ি হয়ে সিএনজি কিংবা চাদের গাড়িতেও দীঘিনালা চলে যেতে পারেন। দীঘিনালা থেকে বাইক, সিএনজি, চাদের গাড়ি ভাড়া করে সাজেক। গ্রুপে কতজন থাকবেন, তার উপর নির্ভর করবে বাহন। 

দিঘীনালা থেকে সাজেক জীপ রিজার্ভ করে যাওয়া যায়।সাজেকে একরাত্রি থেকে যাওয়াআসা মিলিয়ে পরবে ৭০০০টাকা +। জীপের ড্রাইভার আর এসিস্টান্ট এর খরচ আপনাকেই বহন করতে হবে। সকালে গিয়ে বিকেলে ফিরে আসলে ভাড়া ৫০০০+। দুইতিনজন হলে বাইক/সিএনজি-তে যাওয়া যায়, বাইকে দুজন ৬০০+ শুধু যাওয়ার জন্য। সিএনজি রিজার্ভ ৩০০০+ যাওয়াআসার জন্য। একটি জীপে ১৫ জন যাওয়া যায়। দিঘীনালা থেকে সাজেক যেতে আড়াই ঘন্টার মতো সময় লাগে। যেভাবেই যান, রিজার্ভ করেই যেতে হবে, লোকাল কোন পরিবহণ নেই।

কোথায় থাকবেন 
সাজেক ভ্যালি রাঙ্গামাটি ও খাগড়াছড়ি থেকে পুরোপুরি বিচ্ছিন্ন একটা যায়গা।এখানে থাকার যায়গা অনেক সীমিত। তাই রাতে থাকতে চাইলে কোথায় থাকবেনআগে থেকেই ঠিক করে নিতে হবে।
কর্মজীবনের নয়টা-পাঁচটা দিনগুলোর ফাঁকে ছুটি হয়তো সবসময় মেলানো সম্ভব হয় না। সম্ভব হলেও দূরে কোথাও ভ্রমণে যেতে করতে হয় নানা আয়োজন। চিন্তার কিছু নেই। এই লেখাতে তাই পাঠকদের পরিচয় করিয়ে দেব ঢাকা এবং আশপাশের কিছু রোমান্টিক গন্তব্যের সঙ্গে। আসছে ভ্যালেন্টাইন্স ডে-তে প্রেমিক জুটিরা এসব স্থানে ঘুরে আসতে পারেন। কাটাতে পারেন কিছু সুন্দর সময়। 

নক্ষত্রবাড়ি 
ঢাকা বিমানবন্দর থেকে দেড় ঘণ্টার পথ পেরোলেই শান্ত সুনিবিড় পরিবেশের নক্ষত্রবাড়ির দেখা মেলে। গাজীপুর চৌরাস্তা থেকে সোজা ময়মনসিংহ রোড ধরে এগিয়ে রাজেন্দ্রপুর ক্যান্টনমেন্ট মোড় থেকে ডানে ৫ কিলোমিটার এগোলেই গ্রামীণ পরিবেশের মধ্যে আধুনিক সব বিনোদনের সমাহার নিয়ে অবস্থিত নক্ষত্রবাড়ি রিসোর্ট অ্যান্ড কনফারেন্স সেন্টারের দেখা মিলবে। সাধারণত পিকনিকের জন্য নক্ষত্রবাড়ি বেশ জনপ্রিয়। তবে জুটিদের ছোট্ট ভ্রমণের জন্যও এটি বেশ উপযুক্ত একটি স্থান। সুদৃশ্য লেক, দোতলা কনফারেন্স সেন্টার, পানির ওপর ভাসমান কটেজ, উন্মুক্ত গ্যালারি ইত্যাদির সৃষ্টি করেছেন শিল্পী দম্পতি তৌকীর আহমেদ ও বিপাশা হায়াত। দু’জনে মিলে পানির ভাসমান কাঠের বাংলোগুলোর বারান্দায় দাঁড়িয়ে প্রকৃতি উপভোগ করতে পারবেন নিবিড় শান্ত পরিবেশে। কটেজগুলোতে অত্যাধুনিক সব থাকা খাওয়ার ব্যবস্থা আছে, যা এক রাত কাটানোর জন্য পারফেক্ট। জিমনেশিয়াম, সুইমিং পুল, খেলার জায়গা, নৌকা, ইনডোর গেমসসহ অন্যান্য সকল সুবিধা আছে এখানে, যা জুটিদের জন্য বেশ রোমাঞ্চকর অভিজ্ঞতা উপহার দেবে। তাছাড়া, একটি মডার্ন রেস্তোরাঁও আছে রিসোর্টের ভেতরে, যেখানে আপনারা রোমান্টিক ডিনারটাও করে নিতে পারবেন।
আহসান মঞ্জিল 
আহসান মঞ্জিল বুড়িগঙ্গা নদীর উত্তর তীরে পুরান ঢাকার ইসলামপুর এলাকায় অবস্থিত। এটি ব্রিটিশ ভারতের উপাধিপ্রাপ্ত ঢাকার নবাব পরিবারের বাসভবন ছিল। সুরম্য এ ভবনটি ঢাকার অন্যতম শ্রেষ্ঠ স্থাপত্য নিদর্শন। পুরান ঢাকার সরু রাস্তা পার হয়ে হঠাৎ চোখে পড়বে ফুলের বাগানে ঘেরা প্রাসাদটি। একসঙ্গে ঘুরে দেখতে পারবেন পুরো দালানটি। ভিতরের জাদুঘরে আছে আরও অনেক কিছু। তাছাড়া আহসান মঞ্জিলের ঘাট থেকেই নৌকা ভাড়া করতে পারবেন বুড়িগঙ্গা ঘুরে দেখার জন্য। সদরঘাটের দিকে পানি একটু ঘোলাটে হলেও নৌকা নিয়ে কিছু দূরে গেলেই দেখা পাবেন স্বচ্ছ পানি এবং চোখের আড়ালে থাকা বিস্তৃত ঢাকা শহরের। প্রেমিকযুগলরা একসঙ্গে নৌকায় ঘুরতে পারবেন ঘণ্টা হিসেবে। আহসান মঞ্জিলের অদূরে বেশ কিছু খাবার দোকানও রয়েছে, যেখানে বেশ ভালো মানের খাবারদাবার পাওয়া যায়।
জল ও জঙ্গলের কাব্য
টঙ্গি পার করে পুবাইলে গেলে পেয়ে যাবেন এই রিসোর্ট যা ‘পাইলট বাড়ি’ নামেও পরিচিত। একজন অবসরপ্রাপ্ত বৈমানিকের শখের বাড়িটা একটা রিসোর্টের আকার পেয়েছে। জল ও জঙ্গলের কাব্যকে পিকনিক স্পট না বলে বরং গ্রামের দাদাবাড়ি বললেই ভালো। গ্রাম-বাংলার রূপকে বিকৃত না করে, শিল্পীর মনের মতো ডিজাইন করে বানানো হয়েছে এই প্রাকৃতিক বিনোদনকেন্দ্র। পুকুর, বিল, ধানক্ষেত, ছনের বাড়ি - গ্রামের কিছুই বাদ নেই এখানে। দু’জনের একইসঙ্গে সকাল, বিকাল এবং রাত্রের খাবারের ব্যবস্থা আছে এবং রাত্রে থাকার জন্য আছে কটেজও। পরিষ্কার রান্নাঘরে আপনার জন্য সেখানে খাঁটি বাঙালি সব পদ তৈরি করা হবে। সব খাদ্য উপকরণ সেই রিসোর্টের খামারেই উৎপন্ন হয়। ভালো খাবার খেয়ে, রাতে পূর্ণিমার চাঁদ দেখে এমনকি নৌকা থেকে ঝাঁপিয়ে সাঁতার কেটে জুটিরা একসঙ্গে সুন্দর সময় কাটিয়ে আসতে পারবেন ঢাকার অদূরে এই রিসোর্ট থেকে।
পদ্মা ও যমুনা রিসোর্ট
টাঙ্গাইলের যমুনা আর মুন্সিগঞ্জের পদ্মার পাড়ে আছে দু’টি রিভার সাইড রিসোর্টস। সুইমিংপুল, বেকারি, স্যুভেনির শপ, ইনডোর ও আউটডোর গেমসের ব্যবস্থা, আধুনিক থাকার রুম ও নৌকা ভ্রমণের সুবিধাসহ এসব রিসোর্ট জুটিদের একদিনের বেড়ানোর জন্য বেশ উপযোগী। নদীর পাড়ের আবহাওয়া আর পিনপতন নীরবতার মাঝে ঢেউয়ের খেলা দেখতে চাইলে এই স্পট দুটো যুগলদের জন্য উপযুক্ত স্থান। দু’টি রিসোর্টেই আসা-যাওয়ার রাস্তা বেশ ভালো। তাই ভ্রমণে কোনো ধরনের অসুবিধা হয় না। 
কখন যাবেন 
নভেম্বর থেকে ফেব্রুয়ারি, এর মাঝামাঝি যে-কোনো সময় ঘুরে আসতে পারেন সেন্ট মার্টিন। এটিই মূলত দর্শনার্থীদের জন্য ভালো মৌসুম এবং এই সময় আবহওয়া বেশ উপভোগ্য থাকে। তবুও খোঁজখবর নিয়ে বের হওয়া ভালো। কারণ আকস্মিক সাইক্লোন আঘাত হানতে পারে। 

দর্শনীয় স্পটগুলো
দ্বীপটি থেকে দেখার অন্যতম সুন্দর দৃশ্য হচ্ছে সূর্যোদয় ও সূর্যাস্ত। খুব ভোরে উঠে দ্বীপটির পূর্ব দিকে এলেই দেখতে পাবেন সূর্যোদয় আর দিনশেষে চলে আসতে পারেন দ্বীপটির পশ্চিম দিকে সূর্যাস্ত দেখার জন্য। গ্রামের মানুষ বেশিরভাগ কাজগুলো করে সকালে ও সন্ধ্যায়। দিনের অন্য সময় তারা মাছ ও ধান শুকোতেই ব্যস্ত থাকে। রাতে আপনি দেখতে পারেন আকাশে তারার মেলা, অবশ্যই তা চাঁদবিহীন রাত হতে হবে।

দ্বীপটির দক্ষিণ দিকে পাবেন পাথর, যা হাজার বছরের পুরানো ও কোরাল দ্বারা গঠিত। পায়ে হেঁটেই আপনি জায়গাটা ঘুরে দেখতে পারেন। ভাটার সময় হেঁটেই ঘুরে আসতে পারেন ছেঁড়া দ্বীপ। পায়ে হেঁটে প্রায় ১.৫ ঘণ্টা লাগবে দ্বীপটি দেখতে। জোয়ারের সময় নৌকায় করে যাওয়া যায়। যাওয়ার সময় সঙ্গে অবশ্যই পানি ও হাল্কা খাবার সাথে রাখবেন। খুব ভোরে ভাটার সময় হেঁটেও ছেঁড়া দ্বীপে যাওয়া যায়। দুপুরের কিছু সময় আগে যখন ভাটা হবে, তখন আবার হেঁটে মূল দ্বীপে ফেরত আসা যায়। এছাড়াও সময় কাটাতে পারেন স্কুবা ডাইভিং করে। দেশের একমাত্র স্কুবা ডাইভিং সেন্টার রয়েছে এখানেই। 

কিভাবে যাবেন 
ঢাকা থেকে সরাসরি সেন্ট মার্টিন যাওয়া যায় না। প্রথমে আপনাকে যেতে হবে টেকনাফ, আবার চাইলে কক্সবাজার থেকেও টেকনাফ আসতে পারেন। সকালে কক্সবাজার থেকে টেকনাফের উদ্দেশ্যে বাস, মাইক্রো, চান্দের গাড়ি ছাড়ে। অনেক প্যাকেজ অফারও থাকে। টেকনাফ থেকে সকাল সাড়ে ৯টায় কয়েকটি জাহাজ ছাড়ে সেন্ট মার্টিনসের উদ্দেশ্যে। এই জাহাজগুলো আবার বিকেল ৩টায় সেন্ট মার্টিন ছেড়ে চলে যায়। এসব জাহাজ অফ-সিজনে (এপ্রিলের মাঝামাঝি থেকে সেপ্টেম্বর পর্যন্ত) চলাচল করে না। ট্রলারে করে সারা বছরই সেন্ট মার্টিন যাওয়া যায়। শিপের টিকিটের মূল্য আসা-যাওয়াসহ ধরা হয়। টিকিট নেওয়ার সময় ফেরার টিকিট জাহাজগুলো দিয়ে দেয়। মূল জাহাজগুলো হচ্ছে কেয়ারি সিন্দাবাদ
থাকা ও খাওয়ার ব্যবস্থা
মেইন রাস্তার সঙ্গেই আপনি থাকার জন্য পেয়ে যাবেন হোটেল সী হার্ট, বে অফ বেঙ্গল গেস্টহাউস, হোটেল সাদেক, ওশান ভিউ-এর মতো বেশ কিছু গেস্ট হাউস। কিন্তু এখানকার রুমগুলো খুব একটা ভালোমানের নয়। অন্যান্য জায়গায় এধরনের রুমের জন্য ৫০০-৭০০ টাকা লাগে, কিন্তু তারা চেয়ে বসতে পারে ১০০০-১৫০০ টাকা। 

কোরাল ব্লু রিসোর্ট: দ্বীপটির একমাত্র টেন্ট রিসোর্ট যা একবারে দ্বীপটির শেষ প্রান্তে অবস্থিত। রিসোর্ট থেকে আশেপাশের মনোরম দৃশ্যের সঙ্গে ছেঁড়া দ্বীপের সৌন্দর্যও বেশ ভালো উপভোগ করা যায়। রিসোর্টটির ভেতরেই আপনি পেয়ে যাবেন ভালো রেস্টুরেন্ট। এখানে সাধারণ খাবারের পাশাপাশি পাবেন গ্রিল করা টাটকা সামুদ্রিক মাছ। আপনার খরচ পড়বে ২০০০-৫০০০ টাকা
শীতের মৌসুমে বিয়ের অনুষ্ঠানের শেষ নেই। বাচ্চাদের স্কুলের ছুটি, অফিসের বছর শেষে ফুরফুরে আমেজ, সব মিলিয়ে বিয়ের সানাই বাজানোর উত্তম সময় এটা। তবে সব ধকল শেষে নতুন দম্পতির মধুচন্দ্রিমার কথা ভুলে গেলে হবে না। তার জন্য কিছু দেশি-বিদেশি হটস্পটের কথা আপনাদের জানিয়ে দেই।
সাজেক ভ্যালি 
নবদম্পতিরা একসঙ্গে ভূমি থেকে ১৮,০০০ ফিট উপরে মেঘ ছুঁয়ে দেখলে ভালোই হয়, তাই না? এই মুহূর্তটি অনুভবের স্থান হচ্ছে রাঙামাটি জেলার সাজেক ভ্যালি। ‘পর্বত রানি’ নামে পরিচিত সাজেক ভ্যালি একটি আকর্ষণীয় ট্যুরিস্ট স্পট। পাহাড়-নদী-জল-জঙ্গল এবং সীমাহীন আকাশের চিত্র সাজেক ভ্যালিকে করেছে অনন্য। রাতের বেলা পর্বতের শীর্ষে বাঁশের কটেজে পা ঝুলিয়ে চাঁদের আলোর স্পর্শে এক অপার্থিব অনুভূতির জন্য সাজেকে যেতে হবে অবশ্যই। 
থাকা-খাওয়ার ব্যবস্থা বেশ ভালো এবং নববিবাহিত দম্পতিরা বেশ সহজেই মধুচন্দ্রিমা সম্পন্ন করে ফেলতে পারবেন এখানে। ঢাকা থেকে খাগড়াছড়ি গিয়ে স্থানীয় ‘চান্দের গাড়ি’ করে যেতে হবে সাজেক। হোটেল-মোটেল কিংবা কটেজ সাধারণত অন-স্পট পাওয়া যায়। তবে এ-সময়টায় ভিড় বেশি থাকে বলে আগে থেকে ফোনে কথা বলে নেয়া ভালো। আর অবশ্যই মশা এবং ম্যালেরিয়া থেকে বাঁচার জন্য প্রস্তুতি নিয়ে যাবেন। ইন্টারনেটে সাজেক সম্পর্কে অনেক তথ্য পাবেন।
সুন্দরবন 
বাংলাদেশের দক্ষিণ-পশ্চিমের সুন্দরবনেও নবদম্পতির মধুচন্দ্রিমার সুযোগ-সুবিধা রয়েছে। রয়্যাল বেঙ্গল টাইগারের রাজ্যে অনেক ক্রুজ সার্ভিস রয়েছে যেগুলোর মধ্যে উল্লেখযোগ্য বিলাসী এসি রুম, ক্যাবিন, রেস্তোরাঁ ইত্যাদি। সাধারণত তিন দিনের প্যাকেজ ট্যুরে সুন্দরবনে যান অনেকেই। ক্রুজ লঞ্চগুলো ছেড়ে যায় খুলনার ডক থেকে। পরবর্তী তিন দিন তা সুন্দরবনের নদীপথে বিভিন্ন স্থান ঘুরে আসে। বনের সুন্দরী গাছের অপূর্ব সারির মধ্যে বানর, হরিণ, নানারকম সরীসৃপ, পাখি এবং ভাগ্য ভালো থাকলে বাঘও দেখতে পারেন। দশ হাজার টাকা থেকে শুরু করে পঁচিশ হাজারের প্যাকেজ সার্ভিস আছে সুন্দরবনে। নিজেদের সুবিধামতো একটা বেছে নিলেই হলো। বিভিন্ন এজেন্সির ওয়েবসাইটে এ-সম্পর্কিত তথ্য পাবেন। 

সেন্ট মার্টিন 
কক্সবাজারের সর্বদক্ষিণ উপজেলা টেকনাফ থেকে বঙ্গোপসাগরের ৮ কিলোমিটার ভেতরে অবস্থিত সেন্ট মার্টিন দ্বীপ। বর্তমানে এটি একটি পরিপূর্ণ ট্যুরিস্ট স্পট। হোটেল, মোটেল, খাওয়া-দাওয়া সব কিছুর ব্যবস্থা আছে এখানে। অপূর্ব সূর্যাস্তের দৃশ্য, জেলেদের ভোরের মাছ ধরার অবাক করা উপায় এবং সমুদ্রের মাঝখানে প্রকৃতিতে হারিয়ে যাওয়ার সুযোগ; সবমিলিয়ে এক অসাধারণ অভিজ্ঞতা হবে নবদম্পতিদের জন্য। কক্সবাজার গিয়ে বা ঢাকা থেকে এজেন্সির সঙ্গে কথা বলে এ-সম্পর্কিত তথ্য জানা যাবে।
নেপাল 
দেশের বাইরেও আজকাল অনেকে মধুচন্দ্রিমায় যায়। এর মধ্যে নেপাল বাংলাদেশিদের কাছে বেশ জনপ্রিয়। পর্বতপ্রেমিকদের স্বর্গ বলা হয় নেপালকে। পৃথিবীর সর্বোচ্চ পর্বতশৃঙ্গ এভারেস্ট বাদেও নেপালে আছে আরও অনেক পর্বত। হিমালয়ের জল গড়িয়ে তৈরি হয়েছে অসংখ্য জলাশয়, যা আঁকাবাঁকা পথে বয়ে চলেছে পর্বতের পাদদেশে। অপার্থিব কিছু দৃশ্য দেখা যায় নেপালে, যা পৃথিবীর অন্য কোথাও নেই। ইচ্ছা করলে দম্পতিরা হিমালয়ের উপরটা ঘুরে দেখতে পারবেন হেলিকপ্টারে! নেপালের অর্থনীতির মূল হাতিয়ার হলো ট্যুরিজম। তাই সব ট্যুরিস্ট স্পটের খবরাখবর পাওয়া যাবে বিভিন্ন ওয়েবসাইটে। 

থাইল্যান্ড 
থাইল্যান্ড এশিয়ার অন্যতম জনপ্রিয় ট্যুরিস্ট ডেস্টিনেশান। থাইল্যান্ডজুড়ে রয়েছে নানা ভ্রমণের স্থান। ব্যাংকক, ফুকেট, কো সুমাই, পাতায়া, কো তাও, পাতাং ইত্যাদি অঞ্চলে রয়েছে সমুদ্রের সঙ্গে গভীর সম্পর্ক। এসব এলাকায় নাইট লাইফ অপূর্ব এবং মধুচন্দ্রিমার জন্য রয়েছে সেরা সব আয়োজন। অন্যান্য জায়গার তুলনায় থাইল্যান্ডে হোটেল মোটেল পাওয়া যায় সস্তায় এবং স্থানীয়রা সহায়ক ও বন্ধুভাবাপন্ন। নবদম্পতিরা স্কুবা ডাইভিং, প্যারা সেইলিং কিংবা হাঙরের সঙ্গে সাঁতারের মতো রোমাঞ্চকর কিছু করতে চাইলে অবশ্যই থাইল্যান্ডকে মধুচন্দ্রিমার জন্য বেছে নিতে পারেন।
গোয়া 
ভারতের পশ্চিমে অবস্থিত গোয়া বিশ্বের অন্যতম পরিচিত একটি ট্যুরিস্ট স্পট। পর্তুগিজ নাবিকরা প্রথম গোয়ার প্রাকৃতিক দৃশ্যাবলীতে মুগ্ধ হয় এবং কালক্রমে ইউরোপিয়ানদের কাছে গোয়া হয়ে ওঠে ট্রপিক্যাল টুরিজমের অন্যতম আকর্ষণীয় স্থান। অসাধারণ সি ফুড, মনোমুগ্ধকর দৃশ্য এবং সীমাহীন সমুদ্রের সঙ্গে সম্পর্ক গড়ে তুলতে নতুন দম্পতিরা ভারতের গোয়া ঘুরে আসতে পারেন। বাংলাদেশের হিসেবে খরচ বেশি নয় এবং ঘুরে দেখার মতো স্থান আছে অনেক। কালাঙ্গুতে, বাগা, আরজুনা, ভারকার মতো অনেক সি বিচ আছে গোয়াতে। তাছাড়া, শপিং-এর জন্যও গোয়া অনেক বিখ্যাত। 

মধুচন্দ্রিমা যে-কোনো দম্পতির অন্যতম খুশির সময়। তাই দেখে-শুনে একটি স্পট ফিক্সড্ করে ফেলুন আজই!
চীনের দক্ষিণপূর্বে অবস্থিত হংকং বর্তমানে চীনের একটি স্বতন্ত্র প্রশাসনিক অঞ্চল হলেও আগে তা ছিল একটি ব্রিটিশ উপনিবেশ। হংকং বর্তমানে পৃথিবীর অন্যতম প্রভাবশালী ব্যবসায়িক অঞ্চল এবং এর পাশাপাশি একটি অতি জনপ্রিয় ভ্রমণের গন্তব্য। এই অঞ্চলের অর্থনৈতিক ও সামাজিক ক্ষেত্রে অভূতপূর্ব পরিবর্তন আসে চীন এবং যুক্তরাজ্যের শত বছরের পুরনো আন্তর্জাতিক সম্পর্কের কারণে। ১৯৫০ সাল থেকে শুরু হয় হংকং-এর দ্রুত উন্নয়ন এবং ১৯৯৭ সালে ব্রিটিশ সরকার এই অঞ্চলের দায়িত্ব চীনের কাছে হস্তান্তর করে।
হংকং-এর সৌন্দর্য বোঝার জন্য আপনার জানতে হবে এই অঞ্চলের ইতিহাস। ব্যবসার খাতিরে এই অঞ্চলে কালক্রমে পাড়ি জমিয়েছে নানা দেশ ও জাতির মানুষ। আমেরিকান, ইন্ডিয়ান, আফ্রিকান ইত্যাদি নানা মানুষের আসা যাওয়ার ফলে হংকং পৃথিবীর বুকে এক অন্যতম বিশ্বজনীন অঞ্চল হিসেবে প্রতীয়মান হয়েছে। নানা ধরনের মানুষের সংস্কৃতির সঙ্গে এখানে এক হয়ে মিলে গেছে ব্রিটিশ ঔপনিবেশিক চালচলন এবং চীনের রক্ষণশীল সমাজের সামাজিক প্রথা যেখানে আপনি দেখতে পাবেন এক অনন্য বৈচিত্র্য। হংকং-এর রাস্তাঘাটে ঘুরলে কিছুক্ষণ পরপর আপনার মনে হবে যেন অন্য এক দেশে এসে পড়েছেন। বাজার-হাট, দালানকোঠা সবকিছুতেই যেন বিশ্বায়নের ছাপ দেখা যায়।
বিশ্বের সবচাইতে বড় ব্যাংকগুলো হংকং অঞ্চলে গড়ে তুলেছে তাদের সুবিশাল অবকাঠামো, যা রাতের আকাশে আলোকিত শিখরের মতো দাঁড়িয়ে থাকে সবকিছু ছাড়িয়ে। বলা হয়ে থাকে, হংকং-এর রাতের আকাশ দিনের সূর্য থেকেও উজ্জ্বল। প্রত্যেকটি দালান নির্মাণকৌশলের দিক দিয়ে অসাধারণ। হংকং শপিং করার জন্যও অন্যতম একটি গন্তব্য। শহরের প্রাণকেন্দ্রের পাশেই আছে পণ্য রপ্তানির জন্য বন্দর। হংকং-এর বন্দর কোনো সাধারণ পণ্য ওঠানামার স্থান নয়, বরং এটি শহরের সঙ্গে প্রকৃতির এক অদ্ভুত মেলবন্ধন। 
হংকং-এর মূল ভিক্টোরিয়া শহরের পাশেই অবস্থিত ‘ভিক্টোরিয়া পিক’। ভিক্টোরিয়া সেন্ট্রালের জগদ্বিখ্যাত রাতের আকাশ দেখার জন্য ভিক্টোরিয়া পিকের পর্বত চূড়ায় ট্যুরের জন্য আছে ‘ভিক্টোরিয়া ট্রাম লাইন’। পাহাড়ের চূড়ায় ট্রামটি ধীরগতিতে উঠে যায় এবং চোখের সামনে নিয়ে আসে হংকং-এর আকাশ, সুউচ্চ দালানগুলো যেন তখন মেঘ ছুঁয়ে যায়। রাতের বেলা সেই ভিক্টোরিয়া পিক হয়ে যায় সম্পূর্ণ ভিন্ন এবং অদ্ভুত সুন্দর একটি স্থান।
মূল শহরে ঘুরে বেড়ালে হংকংকে আপনার ঢাকা শহরের চেয়েও জনবহুল মনে হবে। তবে হংকং শুধুমাত্র শহুরে ব্যস্ততার স্থান নয়। মূল শহর থেকে কিছুটা দূরে আছে মেঘে আবৃত উঁচু পাহাড় এবং প্রকৃতির অপরূপ পরিবেশ। বন্দর থেকে নৌকায় করে যাওয়া যায় দক্ষিণ চীনা সমুদ্রে অবস্থিত হংকং-এর কিছু দ্বীপে। সেগুলোতে স্থানীয়রা সামুদ্রিক মাছ ধরে জীবিকা নির্বাহ করে এবং প্রত্যেকটি দ্বীপ সৌন্দর্যের ক্ষেত্রে অদ্বিতীয়। তাছাড়া হংকং থেকে ছেড়ে যায় পৃথিবীর সবচাইতে নামি-দামি ক্রুজ জাহাজগুলো। ক্রুজ ভ্রমণের জন্য আপনার আগে থেকে পরিকল্পনা করে যেতে হবে এবং অবশ্যই দুই থেকে তিন মাস হাতে নিয়ে ভ্রমণে রওনা দিতে হবে। 

হংকং শহরের অদূরে আছে দু’টি থিম পার্ক– হংকং ডিজনিল্যান্ড ও ওশান পার্ক। আন্তর্জাতিক মানের এই দু’টি থিম পার্ক উন্নত এই দেশটির অন্যতম বিনোদনের স্থান। ছুটির দিনে প্রচুর জনসমাগম হয় এখানে। তাছাড়াও, নানা রকম জাদুঘর আছে হংকং -এর বিভিন্ন অঞ্চলে। বৌদ্ধমন্দির এবং প্রাচীন স্থাপনা সংরক্ষিত আছে বেশ কয়কটি দ্বীপে।
খরচ 
হংকং বিশ্বে চতুর্থ প্রভাবশালী অর্থনৈতিক অঞ্চল এবং এখানে ভ্রমণের খরচ নিতান্ত কম নয়। হংকং ভ্রমণে যেতে হলে আপনার অবশ্যই পকেট ভারি করে যেতে হবে। আপনি সেখানে ‘অক্টোপাস কার্ড’ ব্যবহার করতে পারেন, যা একটি ইউজারভিত্তিক ক্রেডিট কার্ড। ডলারের বিনিময়ে এই কার্ড কিনে আপনি যে কোনো জায়গায় লেনদেন করতে পারবেন। 

ভিসা 
বাংলাদেশি নাগরিকদের হংকং ভ্রমণের জন্য ভিসা প্রয়োজন হয়। ঢাকায় চীনের এমব্যাসি থেকে তা সংগ্রহ করা যায় এবং নানা এয়ারলাইনের নিয়মিত ফ্লাইট আছে হংকং-এর জন্য। 
মুরাশাকি শিকিবুর আসল নাম নিয়ে অনেকের নামের মতো রহস্য আছে। জাপানের হাইন ডায়ানিস্টিতে তাঁর জন্ম। ওর বাবা ছিলেন একজন মস্ত স্কলার ও সে কালে প্রদেশের গর্ভনর। তিনিই মেয়েকে বড় করেন। তখন জাপানের মেয়েরা চাইনিস ভাষা ইচ্ছা করলেই শিখতে পারত না। চিনে ভাষা শেখা তাদের নিষেধ ছিল। কিন্তু মুরাশাকি শিকিবু প্রায় নিজের জেদে ও মনের ক্ষুধা মেটাতে চাইনিস ভাষা শেখেন। বাবা দেখলেন মেয়ে ভাষা শেখায় এত ভালো করছে তিনি বলতে লাগলেন- আহা আমার মেয়ে ছেলে হলো না কেন। ছেলে হলে কত ভালো হতো। এমন মন্তব্য মুরাশাকির কেমন লেগেছিল কেউ বলতে পারবে না। তবে এ খেদ বাবার আজীবন ছিল। 

এরপর একসময় দেখা গেল তাঁকে জাপানের রানি ‘লেডি-ইন ওয়েটিং’ করবার জন্য অনুমোদন করেছেন। রানি আকিকো তাঁর এই বিদ্যানুরাগের খবর পেয়েছিলেন মনে হয়। যখন তিনি রাজদরবারের কাজে গেলেন এটাই হলো তাঁর নাম। তার আগে কি নাম ছিল কে বলবে। বেশ অজানা ছিল তাঁর অবস্থান। কাজেই মুত্যুর পরও কেউ জানেনি সত্যিই তিনি কবে মারা গিয়েছিলেন। কাজেই আনুমানিক জন্মদিন ৯৭৮ খ্রিস্টাব্দ এবং মৃত্যু ১০১৪/১০২৫/৩০-এর মধ্যে। সেই কালে কোনো নারীর জন্মদিন ও মৃত্যুদিন ঘটা করে লিখে রাখা হতো না। 

তিনি রাজ দরবারে গিয়ে ওখানে থাকতে শুরু করেন। তারপর ভালোমতো এই রাজদরবারের ইতিহাস নিয়ে পড়াশোনা ও খোঁজখবর করেন। হাজার বছরের ইতিহাস নিয়ে ঘাঁটাঘাঁটি করেন। এছাড়া প্রতিদিন সেখানে কি ঘটছে তার একটা ডায়েরিও রাখতেন। যে ডায়েরি আজো আছে। সেই গোপন জগতের সব ঘটনা যা দেখেছেন, যা শুনেছেন সব লিখে রাখেন। ঠিক সেইসময় তিনি একটি উপন্যাস লিখতে শুরু করেন। নাম দিয়েছিলেন ‘দি টেল অফ গেঞ্জি।’ একজন রাজকুমারের সোনালি দিনের নানাঘটনা। তাঁর জীবন যে কত আকর্ষণীয় ও জানবার সেটাই তিনি প্রমাণ করবার চেষ্টা করেছেন। মুরাশাকি ওখানেই যা ঘটছে, যা জানছেন তাই লিখছেন। খোঁজ করবার দরকার কি? এই ভাবে লিখতে লিখতে চুয়ান্নপর্ব লিখে ফেলেন। একজন একা এতবড় বই লেখা সহজ নয়। তার চারপাশে যা ঘটছে সব লিখছেন। বইটি নাকি খুবই সমাদৃত হয়েছিল। সেই কালে অনেকে মিলে একটা বই লেখে। কিন্তু ‘টেল অফ গেঞ্জি’ লেখার সবটুকু কৃতিত্ব তাঁর। তাঁর আর একটি কাজ ছিল রাজপরিবারে যত সন্তাস জন্মগ্রহণ করে তাদের নাম লিখে রাখা। ফলে বৈধ অবৈধ অনেক শিশুর জন্ম তারিখ তাঁর জানা ছিল। সে-সূত্রে এদের পিতামার নাম। 

আসল যে বই লিখেছিলেন তাকে আর সেইভাবে পাওয়া যায় না। পরে ‘স্ক্রল’ করা দড়ি বাঁধা কিছু কাগজ পাওয়া যায়। নাম দি ‘গোল্ডেন যুবরাজের জীবনী’। সেটা থেকেই বই হিসাবে বাজারে আসে। সেখানে এই নামেই তাঁকে পাওয়া যায়। তখনও তাঁর সত্যিকারের নাম পাওয়া যায় নাই।
কেউ কেউ বলেন তাঁর আসল নাম ছিল ফুজিআরা টাকাকো। অন্যরা নিশ্চিন্ত করে বলতে পারেন না। যে সব নারী রাজদরবারে কাজ করতে আসে তাদের নামধাম গোত্র কোথাও লেখা থাকে না। তারা সব রাজদরবারের একপাল মেয়ে। ওই পালের ভেতর থেকে একজনকে চিহ্নিত করা হতো না। তবে অন্য কেউ না করলেও মুরাশাকি নিজেই নিজেকে বিশেষ একজন করেছেন। যখন ‘কে এই নারী’ বলে হৈ চৈ পড়ে গেল তখন সকলে বলতে শুরু করল ওর বাবার কথা। ওর নিজের কোনো পরিচয় নাই। গভর্নরের মেয়ে এই ওর পরিচয়। তাঁর উপন্যাসের নায়িকার নামও ছিল মুরাশাকি শিকিবু।


দেখা গেল এই পৃথিবীর প্রথম উপন্যাসটি লিখেছেন তিনি। আর প্রথম উপন্যাসটি লেখার কারণে এখনতো অবশ্যই তাঁর একটা নাম হয়েছে। 
উপন্যাস কেন লেখা হয়, সে নিয়ে মুরাশাকি শিকিবু লিখেছেন- ‘(দি আর্ট অফ নভেল) নানাঘটনা ঘটে কারণ যিনি লিখছেন তাঁর কিছু বলার থাকে, তাঁর বলার থাকে মানুষ ও চারপাশের জগতের কথা, ভালো বা মন্দ যাই তিনি দেখেন মনের গভীরে জমা হতে থাকে, কেবল দেখা নয়, অনেক ঘটনা তিনি নানাভাবে জানতে পারেন, কিছু কিছু তিনি অন্যের কাছে শুনেছেন, তারপর সেইসব ঘটনার একত্রিকরণে তাঁর ভেতরে একটা ভয়ানক পীড়া চলতে থাকে বের করে আনবার জন্য, আমি এই ঘটনাকে অন্য লোকজনকে বলব। বুকের ভেতর বন্ধ করে রাখতে পারছি না।’

এই তা হলো লেখার পেছনের ইতিহাস। বুকের ভেতর আটকে রাখা যায় না। 

যদিও তিনি প্রচুর লিরিক কবিতা লিখেছিলেন কিন্তু ‘টেল অফ গেঞ্জি’ কে বলা হয় প্রোজ রোমান্স। ফলে এই বইটির গল্প বলার ধরনে ও কাহিনির বুননে পৃথিবীর সর্বপ্রধম উপন্যাস বলে স্বীকৃতি দেওয়া হয়েছে। বেচারা মুরাশাকির কথা তেমন করে কেউ জানেন না, কেবল জানেন বাবা কোনো এক প্রদেশের গভর্নর। এই তো ছিল মেয়েদের জীবন। নিজস্ব পরিচয় কি আজো আছে? মিসেস রহিম, মিসেস খায়ের আর মিসেস মিয়ার ভেতর থেকে এখনো কি আমরা আসল মানুষটিকে খুঁজে বের করি না। 

জীবনে একবার তাঁর কাজিনকে বিয়ে করেছিলেন। সেই কাজিন খুব তাড়াতাড়ি মারা যায়। মুরাশাকি একাই জীবন কাটান। লেখালেখি নিয়ে মগ্ন থাকেন। একসময় রাজদরবার থেকে রিটায়ার করেছিলেন। তারপর কি করছিলেন কে তার খোঁজ রাখেন। কেবল তাঁর বাবা নয় তাঁর দাদাও তাঁকে উৎসাহ দিয়েছিলেন। বাবার দুঃখ কেবল এই- আহা কেন ও ছেলে হলো না। ভাগ্যিস, ও খনার ভাগ্য পায়নি। তাহলে লেখার অপরাধে হাত কেটে ফেলতে হতো। না হলে বুড়ো আঙুল আর কড় আঙুল। 

এই গেঞ্জির গল্প তিনি নাকি রাজদরবারে অভিনয় হবার জন্য লিখেছিলেন। কিছু কিছু অংশ দেখানো হয়েছিল এবং সমাদৃতও হয়েছিল। তাঁর রাজদরবারের চাকরির ভেতর এই সব লিখে স্টেজ করাও একটি কাজ ছিল তাঁর। সেইসময় তিনি পরিচিত ছিলেন লেডি মুরাশাকি বলে। তবে কেউ কেউ মনে করত তাঁর ডায়েরিতে ফুজি বলে যে বেগুনি ফুলের নাম আছে, সে নাম তার। এছাড়া রাজপরিবারে কে কখন জন্মগ্রহণ করেছিল সেসবও তাঁকে লিখে রাখতে হয়েছিল যত্ন করে, তাঁর নিজের নামটি কেউ লিখে রাখেনি।

মুরাশাকি সেই কালের আরো যারা সাহিত্যচর্চা করে বলে জানতেন তাদের ঠিক চিনতেন না। নিজের জগতে একা। লিখে চলেছেন। বাইরের জগতে কে কি করছে সে সব খবর সবটুকু না পেয়েও তিনি ঠিক পথেই চলেছেন। 

গেঞ্জি ছিল এক রাজপুত্রের অবৈধ সন্তান। হিকাকোরা গেঞ্জি ছিল তার পুরোনাম। এরপর ওর জীবন নানা ঘাত- প্রতিঘাতের ভেতর দিয়ে শুরু হয়। গেঞ্জির প্রিয়তমা স্ত্রীর একটি অবৈধ সন্তানের জন্ম হয় ঠিক তারই জন্মের মতো। এরপর যে স্ত্রীকে তিনি খুব ভালোবাসতেন, সে স্ত্রী মারা যান। এই মুত্যু গেঞ্জিকে খুব কষ্ট দেয়। এরপর সব ফেলে হিকাকোরা গেঞ্জির পর্বতের কুটিরে গিয়ে বসবাস করেন। এই গ্রন্থে আছে তিনটি বড় বিভাগ। তার নিচে আছে ৫৪টি পর্ব। এরপর চারপাশের ঘটনাগুলো বইটাতে অবলীলা ক্রমে চলে এসেছে। দীর্ঘদিন এই বইয়ের কথা কেউ জানতে পারেননি। খণ্ড খণ্ড নাটক নয়, পুরো একটা বই যে তিনি লিখেছেন, সে-কথা জানতে সকলের অনেকদিন লেগেছিল। যদিও তিনি কবি, তবে বইটি লিখেছিলেন খাঁটি গদ্যে। এখন যে বইটি সকলে দেখেন নানা শিল্পীর ছবিতে তা একটি নতুন চেহারার বই হয়ে গেছে। তবে ভেতরের গল্প ঠিকই আছে। অনেকে কল্পনায় মুরাশাকি শিকিবুর ছবি এঁকেছেন। একজন কবি চাঁদের দিকে তাকিয়ে আছেন কখনো তিনি লিখছেন। ছবি কতটা সত্যি কে বলবে। তবে বইটি সত্যি। এবং সারা পৃথিবী স্বীকার করেছে এইটি পৃথিবীর সর্বপ্রথম উপন্যাস এবং গদ্যে লেখা।

অতএব যে নামেই তাকে ডাকা হোক, তিনি আমাদের অগ্রবর্তী একজন সাহসী নারী।
২০০৭ সালে ফ্রিদা কাহলোর জন্মশতবার্ষিকী পালিত হয়েছে। বড় একটি মিউজিয়ামে তাঁর যাবতীয় শিল্পকর্মের প্রদশর্নী চলেছিল অনেকদিন ধরে। তাঁর লেখা অসংখ্য অপ্রকাশিত চিঠির এক্সজিবিশনও হয়। কাসা আজুলে যে বাথরুমটি ব্যবহার করতেন ফ্রিদা তার নানা ছবি ও জিনিস এ-প্রদশর্নীতে ঠাঁই পেয়েছে। তাঁর মৃত্যুর পর পঞ্চাশ বছর এ-বাথরুমটিকে তালাবন্ধ করে রাখা হয়। সুরিয়ালিস্ট শিল্পী ফ্রিদা শিল্পের স্বাক্ষর ছিল বাথরুমের দেয়ালে, কাবার্ডে এবং অন্যান্য আনুষঙ্গিকে। তাঁর মেক্সিকান চরিত্র এখানে কতখানি পরিস্ফুট হয়েছে তাও বোঝা যায় বাথরুমটাকে ভালো করে পরীক্ষা করলে। সেইসময় ইতালির এক থিয়েটার কোম্পানি এই উপলক্ষে থিয়েটার দেখাতে শুরু করে। থিয়েটারে দুটো চরিত্র। এক ফ্রিড কাহলো এবং এক তার বন্ধুস্থানীয় নার্স বা ন্যানি। দি ‘ওয়াকার আর্ট সেন্টার’ তার বিবিধ ছবি দেখাতে শুরু করেছে। বলছে ফ্রিদা সর্বকালের একজন বড় শিল্পী। মেক্সিকোর রাজধানীর এয়ারপোর্টে ফ্রিদা এবং তার স্বামী ডিয়েগো রিভেয়েরার ছবি টানানো হয়েছে। দুজনের জটিল সম্পর্কের মধ্যেও যে মিল ছিল বা অমিল ছিল সবকিছুই স্থান পেয়েছে ওদের আঁকা ছবিতে। 

কে এই নারী? 
এ সেই নারী যিনি পঙ্গুতার দেয়াল চুরমার করেছিলেন। বেরিয়ে এসেছিল এমন এক ফ্রিদা যাকে তিনিই কেবল ভালো করে জানতেন, আর কেউ নয়। কেউ কেউ বলেছিল, ওর ছবি? বোমার গলায় বেঁধে দেওয়া হয়েছে একটি নীল ফিতে। তার নানাছবি, তার বিমূর্ত ভাবনা তাকে মেক্সিকোর একজন বড়মাপের শিল্পী হিসাবে চিহ্নিত করেছে। কেউ কেউ বলেন ফ্রিদা কাহলো মেক্সিকোর সবচেয়ে বড় আঁকিয়ে। তিনি শিল্পের এমন এক ঐতিহ্য রেখে গেছেন যা সকলকে ছাড়িয়ে যায়। তার সেই গ্রাম্য গাথার ভঙ্গিমা তাঁর একার। যাকে ইংরাজিতে বলা হয় “ফোকলরিক” স্টাইল। যেন ফ্রিদা দিন দিন ধরে কেবল নিজের কথাই ছবিতে ফুটিয়ে তুলেছেন। তার সারাজীবনের ভাবাবেগের যন্ত্রণা, শরীরের পঙ্গুত্বা সব কিছু নিঃশব্দে মেনে নিয়ে তিনি এঁকেছেন ছবি। একা, আপনমনে। বিয়ে তাকে সুখী করেনি। একবার নাকি প্রেমও করেছিলেন তাতেও শান্তি আসেনি। এঁকেছেন দুইশোরও বেশি ছবি।


জন্মগ্রহণ করেছিলেন জুলাই মাসের ছয় তারিখে, ১৯০৭ সালে। মারা যান জুলাই মাসের তেরো তারিখে, ১৯৫৪ সালে। তাঁর ছবি ইউনিক। কারণ প্রতিটি ছবিতে তিনিই বিরাজ করেনÑ নানাভাবে, নানাভঙ্গিমায়। বলেন, আমি কেবল নিজেকে আঁকি। “আই প্রিন্ট সেল্ফ-প্রটেট।” কারণ? “বিকজ আই এ্যাম অফেন এ্যালোন। বিকজ আই এ্যাম দি পারসন আই নো বেস্ট।” নিজেকে তিনি নিজে যেভাবে জানেন তেমন আর কেউ জানে না। তার জীবনীকার হেইডেন হেরেরা বলেন, ফ্রিদার ছবিগুলোকে একধরনের মনস্তাত্তি¡ক সার্জারি বা শল্যচিকিৎসা বলা যায়, বলা যায় যে জীবনকে তিনি ক্রমাগত অস্বীকার করেছেন তারই রূপকার। কি সার্জারি করেছেন ফ্রিদা? নিজেকে? না জীবনের নানা ঘটনাকে? হয়তো দুটোই। তাঁর বেদনাকে আর একটা ফ্রিদায় ঢেলে দিয়েছেন তিনি। যে ফ্রিদা তাঁর নিজের আঁকা। তাঁর স্বামীর সঙ্গে এক বেদনাদায়ক সম্পর্ক। তাঁর স্বামীও ছিলেন শিল্পী। বলেছেন একবার স্ত্রীর ছবি সম্পর্কে -ফ্রিদা তাঁর বক্ষ বিদীর্ণ করে, তার হৃদয় উৎখাত করে বলতে চেয়েছেন তার বেদনা বা অনুভবের স্বরূপ কি ছিল। তাঁর স্বামীকে কেউ কেউ মার্কসিস্ট বলেন। ডিয়েগো রিভেয়েরা তার নাম। 

মেক্সিকো শহরের শেষ প্রান্তে একটা নীল বাড়িতে জন্ম তাঁর। সকলে বাড়িটাকে বলত ব্লুহাউস। বাবার নাম গিলেমারো কাহলো। পাঁচ ভাইবোনের একজন ফ্রিদা। বাবা ছবি তুলতেন, ছবি আঁকতেন। অস্ট্রোহঙ্গেরিয়ান জুইশ রক্ত ছিল তাদের বংশে। মায়ের নাম মাটিলডা কাহলো। একজন ধর্মপরায়ণ নারী তিনি। ১৯২২ সালে কাহলো যখন স্কুলে ভর্তি হন, বলেন তাঁর বয়স দশ বছর। কারণ? দীর্ঘদিন অসুখে স্কুলে আসার যোগ্যতা অর্জন করেননি। ফলে আর সব ছোট ছেলেমেয়ের সঙ্গে তাকে কি করে মানায়? তাই বয়স কমানোর চেষ্টা। ১৯১০ সালে মেক্সিকোতে বিদ্রোহ হয়। কেউ কেউ বলেন নিজের জন্ম-তারিখ ১৯১০ বলে সেই বিদ্রোহকে জীবনের অংশ বলতে চেয়েছেন। উনিশশো কুড়ি সালের দিকে তিনি একজন নিবেদিত কমুনিস্ট হন। ছোটবেলায় পোলিও তাকে গ্রাস করেছিল। তিনি মানুষের অবরোধের যন্ত্রণা বুঝতেন। তিনি লঙ্ঘন করতে চেয়েছেন দেয়াল, দুর্মর হয়ে উঠেছিল তাঁর শিল্পের অনন্ত পিপাসা। লাস্ট ফর লাইফ নয়, লাস্ট টু সারভাইভ। হয়ে ওঠেন আঁকিয়ে, হয়ে ওঠেন কমুনিস্ট, হয়ে ওঠেন কবি। এরপর থেকে নানা সব সামাজিক জীবনের চালচিত্র তাঁর ছবির ভেতরে চলে আসে। চারপাশের নানাঘটনা। একটা ছবি এঁকে নাম দিয়েছিলেন- মাই ড্রেস হ্যাংগ দেয়ার। কাপিটালিস্ট নিউইয়র্ক নিয়ে আঁকা ছবি। যে জীবনযাপন তার প্রাণের সঙ্গে কথা কয় না। যে নিউইয়র্কের কাপিটালিজম তাঁর পছন্দ নয়।


তিনি ভালো ছাত্রী ছিলেন, লিখতে পারতেন, একজন ঈশ্বর অনুমোদিত আঁকিয়ে ছিলেন। তার বিকালঙ্গতাই জীবনের শেষ কথা ছিল না। তিনি ছিলেন - হাই স্পিরিটেড। প্রাণের পেয়ালায় জীবনের মদ সর্বদা উচ্ছল। ডাক্তার হতে চেয়েছিলেন। ১৯২৫ সালে স্কুল বাসের এক মর্মান্তিক দুর্ঘনায় পড়েন ফ্রিদা। তাঁর ছোটবেলার পোলিও তাঁর জীবনের শেষ ছোবল নয়। এবার যেটা হলো সারাজীবনের জন্য বিকলাঙ্গ হলেন তিনি। তাঁর মেরুদণ্ডের যে ক্ষতি হয়েছিল তা আর কোনোদিনই ভালো হয়নি। এইভাবে বেঁচে রইলেন ফ্রিদা কাহলো আমাদের বলতে জীবনের সীমাবদ্ধতা নিয়ে ভাববে না। তোমার হাতেই আছে মুক্তিপণের চাবি। যখন শয্যায় ভালো হয়ে উঠবার চেষ্টা করছেন শুরু করলেন ছবি আঁকা। খুলে গেল এক অনাবিষ্কৃত প্রদেশ। ফ্রিডা পা রাখলেন এক দিব্য জীবনে। একজন আঁকিয়ের কাছ থেকে একবার ছবি আঁকার হাতে খড়ি হয়েছিল এ ছাড়া কোনদিন ছবি আঁকার স্কুলে বা কলেজে তিনি যান নি। ফারনার্ডো ফারনানডেয তাঁকে হাতেখড়ি দিতে গিয়ে বলেছিলেন তিনি কাজ করছেন এক সুপ্ত আগ্নেয়গিরীর সঙ্গে। যেন একটা বোমা, কেবল গলায় বাঁধা একটা সমঝোতার নীল ফিতে। যে-কোনো মুহূর্তে বিস্ফোরিত হতে পারে। কিউবিজম, ইতালিয়ান রেনেসাঁ, আর্ট নুভো, অরিয়েন্টাল আর্ট, এছাড়া সেই সময় মেক্সিকোতে ছবি আঁকার যে ধারা চলছিল তাকেও গ্রহণ করেছিলেন ফ্রিদা। আর সব মিলিয়ে তৈরি হয়েছিল তাঁর নিজের স্টাইল। একশো বছর পরে যাকে একেবারে অভিনব, আনকোড়া বলে ভাবছেন সকলে। একশোরও একটু বেশি পরে। 

১৯২৬ সালে নিজের একটা আত্মপ্রতিকৃতি করেছিলেন তিনি। মডিগলিওনির ছবির মতো। জোড়া ভ্রু, সুচারু বুদ্ধিদীপ্ত মুখ সে ছবিতে ফুটে উঠেছিল। ভ্রু দুটো কপালের উপর একটা ভি অক্ষর তৈরি করেছে। মনে হয় ঠোঁটের উপর পাতলা একটু গোঁফের রেখা। তারপর যেসব ছবি আঁকেন নিজের সঙ্গে সেইসব ল্যান্ডসস্কেপে ফুটে ওঠে বেদনার বুদবুদ। এর সঙ্গে আছে আনন্দের খবর। আসলে বেদনা ও বিষাদ তো একই পাত্রের পানীয়। 

১৯২৮ সালে ফ্রিদা তাঁর আঁকা ছবিগুলো ডিয়েগো রিভিয়েরাকে দেখতে দেন। যিনি ছবি দেখে শিল্পীর সঙ্গে পরিচিত হওয়ার জন্য উদগ্রীব হ’ন। ১৯২৯ সালে তাদের বিয়ে হয়। কিন্তু সম্পর্কটা ছিল বেশ ঝড়ঝঞ্ঝাপূর্ণ। ইসমা নুগুচি নামে একজনকে ভালোওবাসেন ফ্রিদা। কিন্তু সে সম্পর্ক দীর্ঘস্থায়ী হয়নি। লিওন ট্রটস্কিও নাকি তার বিশেষ বন্ধু ছিলেন। যিনি রাশিয়া থেকে পালিয়ে যান দেশের বাইরে। এরপর আর একটা দুঃখ ছিল কাহলোর। সেটা এই কোনোদিন তিনি সন্তানধারণ করতে পারবেন না এমন এক ব্যাপার। সন্তানের যত্নে যাদের সৃষ্টি করেছিলেন তার ভেতরেও দুঃখের সুঁচ তাকে ক্রমাগত বিদ্ধ করত। তাঁর শিশু জন্ম বা শিশু সর্ম্পকিত বিখ্যাত ছবিগুলোর নাম- মাই বার্থ (১৯৩২), হেনরি ফোর্ড হসপিটাল (১৯৩২, যেখান থেকে একটা অকালগর্ভপাত থেকে তিনি সেরে ওঠেন), মাই নার্স অ্যান্ড আই (১৯৩৭), মি অ্যান্ড মাই পালস (১৯৩৭)। এরপর দু’একটা ছবিতে নগ্ন ডিয়েগাকে হাতের ভেতর তুলে নিয়েছেন এমন করে মনে হয় এ তার একটা প্রিয় ছোট মানুষের অবয়ব। যে তার শিশুর পিতা হতে পারত কিন্তু পারেনি। ছবিগুলোর নাম দি লাভ এমব্রেস অব দ্য ইউনিভার্স, দি আর্থ, ডিয়েগো মি এ্যান্ড সিনিয়র জিলট।

১৯৩৮ তাঁর জন্য একটি গুরুত্বপূর্ণ বছর। যখন আন্দ্রে ব্রিটন তাঁর ছবিগুলোকে বিশ্বের কাছে পরিচিত করিয়ে দেন। যখন তাঁর ডান পা কেটে ফেলা হয়েছে তার শরীরকে পচনের হাত থেকে বাঁচাতে। এরপর তাঁর শরীর আরো খারাপ হয়ে যায়। সেই নীল বাড়িতে যে মাসে জন্মগ্রহণ করেছিলেন সেই মাসেই মারা যান। কেউ কেউ বলেন তিনি নিজেকে হত্যা করেছেন। কারণ? এমন এক পচনশীল জীবনকে আর মেনে নিতে পারছিলেন না।
আয়োজন শেষের মণ্ডপের মতো সুরম্য প্রাসাদের বিশাল পরিসরটি খা খা করছে। তাজা ফুলের সাজানো ডালাগুলো যেন বিদ্রুপ করছে ‘সবাইকে তোমার চেনা হয়নি মোহাম্মদ জামিল! আকাশছোঁয়া দম্ভে ঘড়ির কাঁটাটি রাত বারোটার ঘরে ছুটতে দেখে অসহ্য হয়ে ওঠে জামিল। কেন সে এভাবে পতিত হয়ে গেলো? তার ইচ্ছে হচ্ছে এক্ষুনি ছুটে গিয়ে ওই কালো মেয়েটিকে প্রচণ্ড ঝাঁকুনি দিয়ে জিজ্ঞেস করে, কীসের এত দম্ভ তোমার? দু’হাতে কপালের দু’পাশের রগ চেপে অন্ধ আক্রোশে ধপাস করে নিজের বিছানায় গিয়ে পড়ে থাকলো জামিল।

কঠোর পরিশ্রম আর নিরন্তর সাধনায় আজিজ সাহেব দাঁড় করিয়েছেন বেশ কয়েক রকমের ব্যবসা। কম্পিউটার সেন্টার, গার্মেন্টেস ফ্যাক্টরি এবং গাড়ির ব্যবসাসহ আরো কত কী! বাধ্য কর্মচারীদের নিয়ে তিনি এতদিন একাই সবদিক সামলেছেন। অবশ্য সব ক্ষমতা নিজের হাতে রেখে। ইদানীং মূল অফিসটিতে নির্বাহীর দায়িত্ব নিয়ে বসিয়েছেন একটি মেয়েকে। অপাত্তস্নেহ শুধরে নিচ্ছেন তার পেশাগত সব ত্রুটিও। কী দেখলেন তিনি মেয়েটির মধ্যে, যার ঘাটতি রয়েছে নিজের একমাত্র ছেলে এবং ভবিষ্যৎ উত্তরাধিকারীর মধ্যে?

আজিজ সাহেবের চার-চারটি মেয়ে। আর সবেধন নীলমণি ত্রিশোত্তীর্ণ এই একটিই মাত্র ছেলে জামিল। মোহাম্মদ জামিল। চার বোনের মধ্যে বড় সে। পরিশ্রমী, ধর্মপ্রাণ আজিজ সাহেবের ইচ্ছে, ছেলেটিকে তিনি উচ্চশিক্ষায় শিক্ষিত করে গড়বেন। নিজের মতো শুধু ব্যবসায়ী করে রাখবেন না। ছেলেকে তিনি সুযোগ দিয়েছেন লেখাপড়ায় খুব ভালো করার। বেশি মানুষের সঙ্গে মেশার। ছেলেটিকে জীবনযাপনে তিনি আধুনিক এবং রুচিশীল দেখতে চান। কারণ সম্পদের সঙ্গে শিক্ষা, রুচি না যুক্ত হলে স্ট্যাটাস জন্মে না। আর তা না থাকার যন্ত্রণা তিনি একপর্যায়ে এসে হাড়ে হাঁড়ে টের পেয়েছেন। এখনো পাচ্ছেন। ছেলেকে এখনই তিনি বৈষয়িক হিসাব-নিকাশে ঢোকান না। আবার গড্ডালিকা প্রবাহ’র পরিণাম থেকেও টেনে ধরেন সতর্কতার সঙ্গে।
লেখাপড়ার চেয়ে জামিলের ঝোঁক হৈ-হুল্লোড় ঘোরাঘুরির দিকে। বন্ধুত্বের চেয়ে বন্ধুরা আন্তরিকভাবে তার থেকে বেশি যা উপভোগ করে তা জামিলের বাবার অর্থের সুবিধা। এটা ছড়াতে জামিলের বাবা কার্পণ্য যেমন করেন না, আবার ঢেলেও দেন না। মাঝে মাঝে অফিস ভবনে এসে তদারিকর নামে জামিল তার নিজের উপস্থিতিটাই শুধু জাহির করে যায়। বিশেষ করে কর্মকর্তাদের মধ্যে। আজিজ সাহেব অবশ্য ওতেই সন্তুষ্ট। একসময় তো ওকেই এমডি’র পদটি গ্রহণ করতে হবে। অভিষেক অনুষ্ঠানটি আগাম তাঁর চোখের সামনে ভেসে ওঠে। দু’টি মেয়েকে স্কুল পাস করিয়ে বিয়ে দিয়েছেন। ছোট দুটির একটি কলেজে পড়ছে, আরেকটি ভার্সিটিতে। জামিলই বাবাকে বুঝিয়েছে, ‘ওরা নিজের ক্যারিয়ার গড়ুক। সময় এগিয়ে গেছে, ওরা কেন পেছনে পড়ে থাকবে? স্বামীর ঘর-সংসার সামলানো আর সন্তান জন্ম দেয়াটাই একজন মানুষের মুখ্য উদ্দেশ্য নয়।’

আজিজ সাহেবের আপত্তি নেই। তিনিও তো তাই চাচ্ছেন। অভাব এবং প্রাচুর্য যদিও মানুষের অনেক অনুভূতি ভোঁতা করে রাখে। তবু নারীশিক্ষার প্রয়োজনীয়তা তিনি আশ্চর্যভাবে টের পেলেন এই সেদিন থেকে। শ্যামলাবরণ, মেধাবী, চটপটে মেয়েটিকে প্রথম দেখাতেই আজিজ সাহেবের নজরে বিঁধে যায়। তাঁরই প্রতিষ্ঠানে মেয়েটি আসতো কম্পিউটারের বিভিন্ন প্রোগ্রাম শিখতে, ভালো একটি চাকরি তাকে পেতেই হবে এই আশায়। মেয়েটির একাগ্রতা, আর প্রচÐ কর্মস্পৃহা বুঝতে পেরে তার প্রতি মনোযোগী হয়ে ওঠেন আজিজ সাহেব। তারপর কিছুদিন মনে মনে পর্যবেক্ষণে রাখলেন। জীবনে মানুষ তিনি কম দেখেননি। জিতেছেন যেমন, ঠকতে ঠকতে শিখেছেনও কম নয়। নির্ভর করার মতো আছে নাকি কেউ? এই জীবনে তিনি এমন কাউকে পাননি, যাকে একটি দায়িত্ব অন্তত নিজের থেকেই সমর্পণ করবেন। ভৃত্যের মতো খাটতে পারে অনেকে। কিন্তু অন্যকে খাটাতে পারার লোক নেহায়তই কম।
প্রতীতি ভাবতেই পারেনি যে তার জন্য এমন একটি অফার অপেক্ষা করছে। আজিজ সাহেব একদিন তাকে ডেকে বললেন, শোনো মেয়ে, তোমাকে আমি একটা দায়িত্ব দেবো। মন দিয়ে চেষ্টা করলে পারবে। পারবে তো?
-‘জ্বি, আপনি সহযোগিতা করলে পারবো।’ বিনয় আর আত্মবিশ্বাস মেশা স্বরে বললো প্রতীতি।
‘ঠিক আছে। আগামীকাল সকাল ন’টার দিকে সোজা আমার চেম্বারে চলে যাবে।’
প্রতীতি যাওয়া মাত্রই আজিজ সাহেব তার অফিসের অন্য সবাইকে ডেকে আনুষ্ঠানিকভাবে নিজের চেম্বারের পাশে আরেকটি কক্ষ সাজিয়ে তাকে বসিয়ে দিলেন। মুগ্ধ-বিস্ময়ে প্রতীতির তখন মূর্ছা যাওয়ার দশা। কিন্তু তা সে গেলো না। অন্য একটি স্মৃতি, নিষ্ঠুর স্মৃতি তাকে রক্ষা করলো। মনে মনে প্রতিজ্ঞা করলো, এই চ্যালেঞ্জ তাকে আপ্রাণচেষ্টায় রক্ষা করতেই হবে।

প্রতীতির উপস্থিতি জামিলের অবস্থানটি হালকা করে দিয়েছে। হঠাৎ হঠাৎ আসা এবং অযথা চোটপাটে সবাই কম-বেশি তার ওপর বিরক্ত। তবু মালিকের ছেলে বলে কথা। আবার হবু এমডি। জামিল বাবার প্রতি মনে মনে রেগে আছে। দায়িত্ব দিয়ে কাজ করিয়ে নেবেন, নিন। কিন্তু এত ঘটা করে মেয়েটিকে এতবড় পদমর্যাদায় তোলার দরকার কী! আফটার অল এক সময় না একসময় জামিলকেই তো এ সবকিছুর হাল ধরতে হবে। তখন ছাঁটাইয়ের তালিকায় ওই মেয়েকে এক নাম্বারে রাখতে হবে। হোক সে যত বড় কর্মকর্তা। বাবার দীর্ঘ কর্মময় জীবনে জামিল এই প্রথম দেখলো কারো ওপর তাকে নমনীয় হতে। আর তা তারই ওপর যার সঙ্গে নিজের ছেলের এক অদৃশ্য বিরোধ চলছে। জামিল নয়, মেয়েটিই সেধে তার গা জ্বালা ধরিয়েছে। মেয়েটির ড্যাম কেয়ার ভাব জামিল বরদাশত করবেই-বা কেন? এতে নিজের যেমন কোন দোষ খুঁজে পায় না জামিল তেমনি তা এড়িয়ে যাওয়ার মতো তুচ্ছ করেও ভাবতে পারে না।

বাবাকে চটায় এতটা স্পর্ধা জামিলের নেই। এমনিতে ছেলের কোনো ত্রুটি দেখলে তিনি বলে দেন-এই যে সম্পদ দেখতাছো, এগুলান আমি আমার বাপেরতন উত্তরাধিকার সূত্রে পাই নাই, যে তোমার হাতেই পবিত্র আমানতের মতো সমর্পণ করণ লাগবো। বুঝলা? এগুলান আমি নিজে নিজে ঘাম ঝরাইয়া করছি। প্রয়োজন হইলেই এতিমখানায় দান কইরা যাবো। তুমি তোমার মতো কইরা নিবা। লেখাপড়া শিখাইছি, তোমার প্রতি ওই পর্যন্ত আমার কর্তব্য শেষ।

জামিল একবার প্রতীতিকে জরুরি কথা বলার ছলে আজিজ সাহেবের অবর্তমানে তার চেম্বারে ডেকে পাঠালেন। এতে প্রতীতি বলে দিলো, মি. জামিলকেই এখানে আসতে বলো। অগত্যা জামিলকেই যেতে হলো। কিন্তু বিষয়টি নিয়ে আলোচনা করতে গিয়ে প্রতীতির মুখমণ্ডলে যে কাঠিন্য দেখলো, তাতে করে আস্ফালন দেখানো দূরে থাক, জামিল নিজেকে ওর অধস্তন ছাড়া আর কিছুই ভাবতে পারলো না। কোনোরকম অভিজ্ঞতা ছাড়াই এমন একটি অভাবনীয় পদে বসিয়ে দেয়ার জন্য আজিজ সাহেবের সামনেও প্রতীতি গদগদ হয় না। বরং নিরন্তর সে আপ্রাণ প্রচেষ্টায় সব দায়িত্ব সফলতার সঙ্গে সম্পন্ন করে। সে নিজের মেধা ও পরিশ্রম দিয়ে যোগ্যতা প্রমাণে বিশ্বাসী। তার এ প্রত্যয় কারোর নজর এড়ায় না। তবে অন্যান্যদের প্রতি আচরণ কোমল রাখে। যাতে কাজের পরিবেশটি তার অনুক‚লে থাকে। এতে বরং আজিজ সাহেব হাঁফ ছাড়েন। অনেক ঝামেলা থেকে তিনি নিষ্কৃতি পান বলে।

আগে এমন কখনো করেনি। ইদানিং জামিল পিতার স্থানটি দখলের জন্য ব্যাকুল হযে উঠেছে। কারণ একমাত্র ওটাই যে প্রতীতির উপরের পোস্ট। ছেলের এক-আধটু বেফাঁস কথায় বুদ্ধিমান আজিজ সাহেব ছেলের মনোভাব টের পেয়ে যান। আর তাতে করে তিনি স্পষ্ট জানিয়ে দিয়েছেন ‘বাবার প্রতিষ্ঠানের এমডি হওনের আগে অন্যখানে বছর-দুই চাকরি কইরা আসো। না অইলে এগুলানের মায়া বুঝবা না। অফিস, কর্মচারী, মার্কেট ধরে রাখা চাট্টিখানি কথা নয়। এতদিনে তুমি সিএ কমপ্লিট করতে পারলা না।’

বাবাকে তার প্রতি ক্রোধে ফেটে পড়তে দেখে, জামিল এদিক-ওদিক তাকিয়ে মনে মনে কেটে পড়ে। বাবার মুখে কথা আর বাড়তে দেয় না। কিন্তু মুগুরের মতো মনটা তার পড়েই থাকে প্রতীতির দাপট ভেঙে গুঁড়িয়ে দিতে। কবে আসবে সে দিন? বাবার উপর বিগড়ানো চলবে না। বুঝে ফেললে সব আশা আরো দূর পরাহত হবে। ছেলের ওপর আস্থা হারাবেন তিনি। হয়তো এ অফিস-বাড়ির ত্রিসীমানায়ও পা রাখতে দেবেন না। স্ত্রীর কাছে বলতে গিয়ে বাড়ি মাথায় করবেন। সব পথ রুদ্ধ করার চেয়ে আপাতত ভীষণ বুদ্ধিমানের মতো চুপসে থাকে সে। কিন্তু বিস্তৃত হতে থাকে তার দুরভিসন্ধি।
আজিজ সাহেব অসুস্থ হলেও ঘরে পড়ে থাকেন না। থাকলে তার ছেলে পাকানো উপায়গুলো কাজে লাগাতে চেষ্টা করতো। তবে কী এক কাজে মাস খানেকের জন্য দেশের বাইরে গেলেন। বহুবছর পর তাও বাধ্য হয়েই বলা যায়। শুধু টেলিফোন রিসিভ আর জরুরি কিছু লেনদেন বাকি থাকায় ছেলেকে আদেশ করলেন তার চেম্বারটি খোলা রেখে দায়িত্ব পালন করে যেতে। জামিল এ সুযোগটুকু পেয়ে প্রথম দিনই বাবার মতো প্রতিষ্ঠাতা কাম চেয়ারম্যান স্টাইলে প্রতীতিকে আদেশ পাঠালো তার সঙ্গে এসে দেখা করতে। প্রতীতি মাথা না তুলেই আগের মতো লিখতে লিখতে বললো, জামিল সাহেবকে এসে বলতে বলো যা বলতে তিনি চান।

তারই প্রতিষ্ঠানে চাকরি করা মেয়েটির উত্তর শুনে জ্বলে ওঠে জামিল। চোটপাটে জড়ো হলো সেখানে অফিসের অন্যান্য সবাই। একজন এসে হিতাকাক্সক্ষীর সুরে বললো, ‘পরবর্তীতে মিস্টার জামিলই তো এসব কিছুর মালিক হবেন। তার সঙ্গে মানিয়ে না চললে ভবিষ্যতে...। নির্ভীক, অবিকৃত মুখে প্রতীতি তাকেও জানিয়ে দিলো, তখন আমি এখানে চাকরি করবো কিনা, তা আমাকে তখন নতুন করে ভাবতে হবে। আর শোনেন, তিনিও যেন ভুলে না যান তাকে এখানে কোনো পোস্টেই রাখা হয়নি, যার বদৌলতে তিনি কর্মকতা-কর্মচারীদের সঙ্গে সমান ব্যবহার করতে পারেন।’ ভিড়ের মধ্যে কথাগুলো পৌঁছে যেতেই একসঙ্গে সবার চোখ কপালে ওঠে। হাতে আর কাজ না থাকায়, আর ঠিক তখনই অফিস টাইম শেষ হতে জটলাসহ জামিলের সামনে দিয়ে হেঁটে চলে যায় প্রতীতি। তার দৃঢ় পদক্ষেপের প্রতিটি আঘাত যেন বিচূর্ণ করতে থাকে জামিলের অন্তরের গভীরে জমাট অহংকার। ক্ষোভ যেন কিছুটা কাণ্ডজ্ঞানহীন করে তোলে ওকে। প্রতীতির দম্ভকে নিশ্চিহ্ন করে দিতে পরের কটি দিন, যেন কিছুই হয়নি এমন ভাবে কাটালো সে। তারপর খুব স্বাভাবিক স্বরে, বিনয়ের সঙ্গে বাড়িতে পার্টির দাওয়াত দিয়ে গেলো এক অপরাহ্নে। প্রতীতি তা গ্রহণও করলো প্রসন্ন মুখে। যেন সে ওর পার্টিতে যাবে না এটা হতেই পারে না। পৃথিবী উল্টে যাক না তাতে কি? প্রতীতি ঠিকই হাজির হবে, এমনকি সবার আগে হবে।
প্রতীতির ভাবখানা দেখেই জামিল নিজে বর্তানো ভাব নিয়ে চলে গেলো। কারণ এবার দেখানোর সুযোগ হবে রাজপ্রাসাদের মতো বাড়িটিতে জীবন-যাপনেও সে কতটা আধুনিক, বিলাসী। প্রতীতির চেয়ে আরো কত যোগ্য মেয়ে তার একটু মনোযোগ পেতে উদগ্রীব হয়ে থাকে। কত মানুষের মধ্যমণি সে। পরিবারের ওতো সে একটিইমাত্র ছেলে।

অধীর অপেক্ষায় থাকে নির্দিষ্ট দিনটিতে দোতলা বাড়ির বিরাট হলরুমে সমাগম ঘটালো সব শ্রেণীর বন্ধু এবং পরিচিতি জন দিয়ে। উঠতি নায়িকা, গায়িকাও এলো কেউ কেউ। হরেক রকমের খাবারের সঙ্গে সবাইকে সয়লাব করে দিলো কড়া কোমল পানীয়েও। ছোট বোন-দুটিকে বলা আছে, প্রতীতি এলেই যেন তাকে ঘুরিয়ে ঘুরিয়ে পুরো বাড়িটি দেখানো হয়। এবং জামিলের পার্সোনাল ড্রয়িং রুমে তাকে বসানো হয়। জামিলের নিজের সম্পর্কে তাকে ধারণা দেয়ার কৌশল এর সবই। কিন্তু রাত ন’টা, দশটা এগারোটা বেজেও শেষ হয়ে গেলো। তবুও যার জন্য এত আয়োজন সে শুধু এলো না? সব পÐশ্রম মনে হতে থাকে জামিলের।

মণ্ডপের মতো করে যার পূজোর আয়োজন সাজানো হয়েছে ক’দিন, কত রাতের পরিকল্পনায়। কত অলস মুহূর্ত ভরে ছিলো দৃশ্যমান এ অবস্থাটিই। ভিড় ফাঁকা হয়ে গেছে আগেই। দু-একজন যা ও বা আছে, ক্লান্ত শ্রান্ত তারাও প্রস্তুত হচ্ছে, এমন সফল পার্টির আয়োজককে ধন্যবাদ জানিয়ে বেরিয়ে যাবে এক্ষুনি। দুর্মুখেরা ভাবছে টাকা পয়সা থাকলে এমনতর খরচ করাই যায়। ছোট দু’টি বোনও কটাক্ষ করতে এই সুযোগ ছাড়ছে না, ‘দাদা এবারও তোমাকে হারিয়ে দিলো ওই কালো মানিক।’

ঘুম আসছে না প্রতীতিরও। অনেকদিন পর আবার সে রাত জেগে আছে। কনকনে শীত। তবু জানালাটা খুলে দিতে ইচ্ছে করে। কিন্তু কুয়াশা ভেদ করে বাইরে দৃষ্টি সরে না। পাশাপাশি সব ভবনগুলোও ডুবে আছে তাতে। নিজের ভেতরের আগুনটুকু ছাড়া আর কিছুই দেখতে পাচ্ছে না সে, চরাচর জুড়ে তা ছেয়ে যায়। নিজের অজান্তেই ভিজে ওঠে চোখ। গ্রামে কলেজ না থাকায় একমাত্র বোনকে বড় ভাইয়া বড় আশা করে ঢাকায় এনেছিলো। ভাবীর ইচ্ছে না থাকা সত্ত্বেও কলেজে ভর্তি করে দিয়েছিলো। কিছুদিন না যেতেই ভাবীর ভাইটিও এসে জুটলো অস্বচ্ছল আর স্বল্প পরিসরের বাড়িটিতে। উদ্দেশ্য, বোনের বাসায় থেকে ইউনিভার্সিটিতে পড়বে। 

ভাইয়ার আপত্তি ভাবী মানলেন না। প্রতীতির কথা ভেবেই ভাইয়া উদ্বিগ্ন হচ্ছিলো। কিন্তু ছোট বোনের সংযত আচরণ ভাইকে কিছুটা হলেও স্বস্তি দিচ্ছিলো। আসল ব্যাপারটি সবার অগোচরে হয়ে উঠলো অন্যরকম। হয়তো প্রতীতি নিজেও নিজের অগোচরে বাধা পড়ে শোয়েবের ভালোবাসার কাছে। কী উত্তাল, কী রঙিন কেটে গেছে সে দিনগুলো। সবার সামনে তারা স্বাভাবিক থাকলেও ভেতরে ভেতরে থাকত তাদের দু’জনের পরস্পরের জন্যে কূলভাঙা ঢেউ। অবোধ আকুলি বিকুলি। প্রতীতির লেখাপড়ার পাঠ তো প্রায় চুকেই গিয়েছিলো শোয়েবের ধ্যানে মগ্ন থেকে। মাত্র সামান্য ক’টা দিন। হোস্টেলে সিট পেয়েই নিজেকে গুটিয়ে নিলো শোয়েব। শুরু হলো প্রতীতির আত্মগ্লানিতে দগ্ধ হওয়ার দিন। নিজেই আবার জেগে উঠলো প্রতারক পুরুষের সব স্মৃতিতে দু’পায়ে মাড়িয়ে যেতে। এখন ভাবলেও কী ঠুনকো মনে হয়! যার মধ্যে এতটুকুু আদর্শ নেই, সততা নেই। কেবল মিথ্যের জারিজুরিতে ভেতরটা ঠাসা। তাকে ভেবে, তার জন্য কেঁদে, অপেক্ষা করে থেকে প্রতীতির সময় গেছে। মনে উঠলেও গা ঘিনঘিন করে এখন। অবশ্য ওই ঘটনাই তার জীবনটাকে একেবারে অন্যরকম করে দিয়েছে। না হলে তো তরল সরল উচ্ছ¡াসে তারও জীবন শুরু হতো, অধিকাংশ মেয়ের যেমন হয়। 
কলেজে, ইউনিভার্সিটি পাস করে তাকে যেন বসে না থাকতে হয় এজন্য বিভিন্ন ধরনের ট্রেনিং নিয়ে সে শুধু এগিয়ে যাওয়ার নেশায় মত্ত হয়েছিলো।
মাঝে মাঝে গ্রামে যায় প্রতীতি। মা-বাবার সঙ্গে দেখা করে। তার মেয়ের বিয়ের জন্য তাগাদা দিলে, ভাইয়া তাগাদা দিলে এক বোবা বেদনা তার মধ্যে নীরবে আর্তনাদ করতে থাকে। না, কাউকেই সে আর তার পাশে ভাবতে চায় না। একাখানা মুখ যেন সব মুখে মুখে দুঃসহ ছায়া ফেলে। প্রতীতি বোঝে, এ তার অকারণ আশঙ্কা। এটাকে অতিক্রম করার চেষ্টা সেও কি করছে না। কিন্তু পারছে কই? আজ এটুকু আসতে তাকে অনেক কষ্ট করতে হয়েছে। অনেকখানি মূল্য দিয়ে জানা জীবনের এই সত্যটুকু সে আর কারো কাছেই লাঞ্ছিত হতে দেবে না। এ জীবনে আর কারো আস্ফালনই সে সহ্য করবে না। সব আস্ফালনের বিরুদ্ধে রুখে দাঁড়াবার মতো শক্তি সে অর্জন করেছে। তাই কারো প্রশস্তিও গায়ে মাখে না। মনে মনে জামিলের মতো সবাইকেই সে দূর দূর করে।

ভাইয়া, ভাবী আর তাদের দুটি বাচ্চার সংসারে প্রতীতি আজো যেন অতিথি। বাড়িটা শুধু নিজের উদ্যোগে পাল্টে বড় একটা বাড়িতে উঠেছে। সেখানে প্রতীতির নিজের একটা রুম আলাদা হয়েছে এই-যা।

ঘড়িতে মিউজিক বাজছে। ওটা শুনেই প্রতীতি বুঝতে পারলো রাত একটা বেজে গেছে। জানালা বন্ধ করার মুহূর্তে ফোনটা ঝনঝন করতেই মধ্যরাতের অনভ্যস্ত রিসিভারটি তোলে প্রতীতি। দ্বিতীয়বার ঝনঝন করার সুযোগ না দিয়ে অস্ফুট কণ্ঠে বললো ‘হ্যালো!’ ‘কেন আসনি? বলো, কেন আসনি?’ যেন এর উত্তরটি দিতেই সহস্র বছর জেগে প্রতীক্ষায় ছিলো প্রতীতি ‘এইটুকুর জন্যই। শুধু এটুকুর জন্য বিশ্বাস করুন!।’

যেন পিপাসা-কাতর অবসন্ন ক্লান্ত একটি পাখি বৈশাখী মেঘের পরত ঘেঁষে ডানা ঝাপ্টাতে থাকে। প্রতীতি ইচ্ছে করলে সে মেঘের শাখায় রচনা করতে পারে তার চিরকালের নীড়। রিসিভারটি তখনো রাখা হয়নি। ছিটকে পড়ে আছে বিছানায়, কান্নার প্রবল তোড় ভাসিয়ে নিয়ে যায় ওর দীর্ঘদিনের অটল বাঁধ। কিন্তু কাঁদতে তো ও চায়নি! হয়তো বিজয়ের গৌরব নিজেই ভাসতে চায় মানুষের অন্তরের আপ্লুত জোয়ারে।
রুখসানা
তীব্র নাকডাকার শব্দ গিলছে রাত। জিভকাঁটা দাসীর মতো নিঃসাড় পড়ে আছি। আমি, মির বাড়ির নতুন বৌ, রুখসানা।
বিয়ের আগে আমার গায়ের রঙ একটু খোলতাই থাকলেও এ বাড়ির খোলা আবহাওয়ায় এখন গমের খোসার মতো গাঢ়। এই মুহূর্তে অন্ধকারে আমাকে আলাদা রকম দেখা যাচ্ছে না। ভাষাহীন, অচল এবং রঙহীন জড়ের মতো এই পড়ে থাকা যেন বইয়ের মধ্যে লুকিয়ে রাখা চ্যাপ্টা বাসিফুলের মতো। রূপের সাথে যার গন্ধও চলে গেছে। 
আশপাশের বাসা থেকে শাশুড়ির বুড়ো সখিগুলো আসে। আমাকে দেখে তেমন জুঁত না পেয়ে বলে, “হু...ম। ছেছমেছ এই বাছাত এই ছেমরিরই রিজিক আছিলো!” কেউবা বলে, “কি করবা আম্বিয়া, ছবই অইছে গিয়া নছিব।” নসিবের কথা উঠলে শাশুড়ি আরও গুরুতর হন। রান্নাঘরে তার ঠোঁট নানান ভঙ্গিতে নড়লেও আমি শুনতে পাই একই কথা, “বাপ-মায় কিছু ছিখায় পড়ায় দেয় নাইক্কা। হুদা আমড়া কাড বানায়া হৌরবাইত পাডায় দিছে!” লাইনটা ঘুরে ফিরে চিকন সবুজ শাপের মতো আমাকে প্যাঁচিয়ে রাখে। আমি তাতে হাঁসফাঁস করি, নড়তে পারি না। গোসলের সময় রঙচটা ঝরনাটার পানিতে সাপটা যখন নেমে যায়। গা মুছেই আমি ঘুমিয়ে পড়ি। ঘুম থেকে উঠে খেতে যেতে লজ্জা করে। ঘুলঘুলিতে টিকটিকিটার মতো, মেঘের ভিড়ে ভাঙা চাঁদের মতো, পাতার পিঠে সবুজ পোকার মতো লুকিয়ে থাকতে ইচ্ছে করে। এ মুখ কাউকে দেখাতে ইচ্ছা হয় না। 

দিনে দু’একবার আমার মোবাইল নামক যন্ত্রটা মিনমিন করে উঠে। সেখানে আমার বাবা-মায়ের গদগদে, খুশি খুশি কণ্ঠ শুনতে পাওয়া যায়। সময়মতো বিয়ে দিতে পেরে তারা প্রায়ই বেশ কেজো ভঙ্গিতে জিজ্ঞেস করেন, “কি রে...? ছব বালা আচে তো? কেমুন লাগতাচে ঐ বাড়ির ছবতেরে? আমি তাদের মান সম্মানের চাকে ঢিল মারি না। চাকটা অহংকারের মৌমাছি সমেত গিজগিজ করে।
বাড়ির ঝি চাকর, আড়তে ভাত নিয়ে যাওয়া বুড়ো লোকটা আমাকে নিজেদের কাতারে ফেলে দিয়েছে শুরুতেই। সন্ধ্যার কিছু আগে আমার শাশুড়ির দাপট যখন লেলিহান শিখার মতো আকাশ ছোঁয় তখন সেই ধোঁয়ায় ঘরবাড়ি অন্ধকার হয়ে যায়। কাজের লোক ও আমি তখন ভালোমতো দেখার জন্য চোখ বড় বড় করে তাকিয়ে থাকি। আমাদের সবার চোখ জ্বালা করে।
সন্ধ্যায় বাড়ি ফেরে আলতাফ খান। আমার সদ্যবিয়ে করা স্বামী। এসেই সে জাদুগ্রস্ত মানুষের মতো মাঝের ঘরের টেলিভিশনের সামনে বসে পড়ে। সেখানেই বসে বসে কাঁদে, হাসে, মুগ্ধ হয়। মায়ের সাথে খাওয়াদাওয়া আর এক প্রস্ত আলাপ-আলোচনার পর যখন ঘুমুতে আসে তখন এখনকার মতো বাতি নেভানো থাকে। আমাকে দেখা না গেলে প্রায়ই লোকটা দেখার চেষ্টা করে না। তাই সে ঘরে ফিরলেই রঙহীন, গন্ধহীন, অচল, নিশব্দ কাঠের মতো পড়ে থাকা আমি প্রার্থনা করতে থাকি যাতে সে দ্রæত নাক না-ডাকে। যাতে সে কিছুক্ষণ জেগে থেকে প্রমাণ করে আমি মানুষ। 

ইলমেরাজি খান
ভারি নিশ্বাস পড়ছে আমার পিঠে। আমি মাচায় সিমের লতার মতো, মিলন মৌসুমের সাপ ও সাপিনী মতো প্যাঁচিয়ে আছি, আমার স্বামীর শরীরে। আমি মির বাড়ির আট বছরের পুরনো বৌ ইলজেসিম খান।

বাচ্চা দুটা হওয়ার পর থেকেই আমার গায়ের রঙ দুধে আলতার দিকে চলে গেছে। এই মুহূর্তে আমি নিজেই নিজের শরীরের সাদা অংশগুলো দেখতে পাচ্ছি। আমাকে দামি পাথরের মতো এই অন্ধকারেও এমনভাবে জড়িয়ে রাখা হয়েছে যেন আমি সদ্যবাগান থেকে তোলা নরম বেলীফুল যার গন্ধ এখনো তীব্র। 

আশপাশের বাড়ি থেকে আমার শাশুড়ির বুড়ো সখীগুলো যখন আমাকে দেখে অবাক হয়ে বলে যায়, “আহহা আম্বিয়া! কি আচকা রূপ তোমার গরে! হীরা এক্কেরে বনেদি হীরা!” কেউবা বলে, “চান কপাল!” আমার পক্ষাঘাতে ভোগা অচল শাশুড়ি তখন আমাকে বৌ করে আনার ব্যাপারটা নিয়ে তার অবশিষ্ট গৌরব প্রচার করেন। অবশ পায়ে হাত বুলিয়ে করে বলতে থাকেন, “আমিই তো দেইখা ছুইনা লিয়া আইছি। আরও ছিখায় পড়ায় নিছি। এখন এক্কেরে শেখের বেটি। যেমুন ঠাট তেমুন আট।” কথাগুলো আমাকে সবুজ পাতার মতো জড়িয়ে ধরে রাখে। নিজেকে সতেজ মনে হয়। গা মুছেই আমি একটু ক্লান্ত হয়ে ঘুমিয়ে পড়ি। ঘুম থেকে উঠে ষোলকলার চাঁদের মতো, দুপুরের সূর্যের মতো, বর্ষার পেখম মেলা ময়ূরের মতো আয়নার সামনে মাথা উঁচু করে দাঁড়াই। এ মুখ সবার দেখা দরকার, এ মুখ সম্মানের, বিজেতার। আমি রান্নাঘরে যাই। সবার খাবার বুঝিয়ে দিতে দিতে আমিও খেতে বসি। ঝি-চাকর আশ্রিতা ছেলেমেয়ে সবার থালায় ভাত দেখতে আমার ভালো লাগে। বাড়ির ঝি-চাকর আলতাফের আরতে ভাত নিয়ে যাওয়া রহিমবুড়ো সবাই আমাকে অন্নপূর্ণা দেবীর চোখেই দেখে। কোন সন্ধ্যায় যখন আমার শাশুড়ির পিঠের ব্যথা চূড়ান্তে উঠে, যখন তার একি রকম বিলাপের শব্দে পুরো বাড়ির মানুষের কানে তালা লেগে যায় তখন আমরা সবাই তার চিৎকার শোনার চেষ্টায় কানে আঙুল দিয়ে ঝাঁকাই। কান পরিষ্কার করে বিশেষ করে শোনার চেষ্টা করি। 

সন্ধ্যায় বাড়িতে ফিরে আলতাফ খান। আমার আট বছরের বিয়ে করা স্বামী। বাড়িতে ঢুকেই প্রথমে নিঃশব্দে সে আমার ঘরের দিকে আসে। আমাকে নিয়ে তার মনে যে অ-নিরাপত্তার বীজগুলো বাসা বেঁধে আছে তা সে নেড়েচেড়ে দেখতে চায়। আমাকে ছেলেমেয়ে নিয়ে ব্যস্ত থাকতে দেখে সে খুশি হয়। কম আলোর বাতি জ্বালিয়ে পায়ে মাথা রেখে শুয়ে পড়ে সে। সারাদিনের ঘটে যাওয়া কাজের টুকটাক বলে। তারপর আমাকে সাথে নিয়েই খাবার খেয়ে টিভি দেখতে চায়। আমি যদি উঠে অন্যঘরে যাই তাহলে সে সেটা ভালো চোখে দেখে না। খেয়েদেয়ে মায়ের ঘরে কিছুক্ষণ শারীরিক অসুস্থতার ফিরিস্তি শুনতে গেলে আমি ছেলেমেয়েদের ঘুম পাড়িয়ে আসি। যখন সে চূড়ান্তভাবে শুতে আসে তখন এইরকম আলো নেভানো থাকে। এরকম অন্ধকারেও সে আমাকে কালো আকাশে ফুটে থাকা তারার মতো দেখতে পায়। মুমূর্ষু মানুষের মতো আমাকে স্পর্শ করে করে খুঁজে নেয় জীবন।

রুখসানা
“হ ভাবীছাব, আমি বড় দেইক্ষা পান মুখে দেই তাই ছেছ অইবার চায় না। আপনের ছাছুড়ি প্যান প্যান করুক, কি কারেন্ট যাওকগা, কি আমার কমিন লাং গল্লির মোড়ে দাঁড়াইয়া গারমেন্টছের মাইয়া মাইনছের আউন যাউন দেহুক, আমার কুন ছমছ্যা অয় না। সবকিছুই বালা লাগে।”
“নেছা ছাড়া আর কি তাইলে পান?”
“নেছাই ভাবী।”
কথাটা বলেই রুকুর মা চোখ বোজে, আল জিভ বের করে পানটা মুখে দেয়। আরও একটা পান সাজিয়ে শাড়ির আঁচলে গিঁট দিতে যাবে এমন সময় আমি তা ছো মেরে নিয়ে নিই।
“মর জ্বালা, এইটা বেছি জরদা দিয়ে বানাইন্না, ধরব তো। আপনে আম খান, মইজ্জা যাইব গা।”
“ধুরো, আম খামু না।”
রুকুর মা আবার পানটা কেড়ে নেওয়ার আগেই আমি মুখে দেই। বিস্ময় আর আকস্মিকতায় রুকুর মা আ...করে শব্দ করে উঠে। তার বাম গালের দিকে আধ চিবানো পান সুপুরির বিপর্যস্ত হয়ে পড়ে থাকার দৃশ্য দেখা যায়। রুকুর মা কি করবে বুঝতে না পেরে পালাতে রীতিমতো দৌড় দেয়। আমিও চিবাতে শুরু করি।
তিতকুটে কষ্টি একটা স্বাদ মুখজুড়ে ছড়িয়ে পড়েছে। একটা পাতলা তরল রস আমার মুখে ছাপিয়ে ঠোঁটের কাছে চলে এসে বাঁধভাঙা পানির মতো বেয়ে নীচে নামতে চাইছে। আমি দ্রæত জানালার কাছে গিয়ে তা ফেলতে যাই। মরা নারকেল গাছে এই ভরদুপুরে একটা কাঠ-ঠোকরা বসে একটু পর পর গাছটাকে ঠুকরে নিচ্ছে। ইচ্ছে হচ্ছে বের হয়ে পাখিটাকে ঢিল মারি। কিন্তু আমার আশপাশ কেমন ঘুরছে। স্পষ্ট দেখতে পাচ্ছি না। আমি চোখ বুজি।

২
“ছোট আম্মা ঘুমায় গেছেন গা?”
“কি বলতে আসছ?”
“একটা পান আনছিলাম। এক্কেরে ছাহি মছল্লা দিয়া বানাইন্না।”
“ঘুমানোর সময় আইসা ঢং দেখাতে না করছি না তোমারে?” 
“চাইরটা বাইজ্জা গেছে দেইক্ষা ছোট আম্মা।”
“চাইরটা বাজলেই আমারে ডাকনের অনুমতি তোমারে দিল কে?”
এবার চুপ হয়ে গেছে রুকুর মা। বাচ্চারাও এই সময় আমার কাছে হুট করে আসতে সাহস পায় না। সারাদিন আমি সংসার আর সন্তানদের সময় দেই কিন্তু এই সময়টা আমি কারো সাথে ভাগ করি না। ঘুমাই কিনা ঘুমাই, কি ঘুম ভেঙে যাক আমি নিজে না বের হওয়া পর্যন্ত এই ঘরে কার ঢোকার অনুমতি নেই। রুকুর মাকে বিদায় করতে আমি দরজার বাইরে হাত পেতে পানটা নিই। নিতেই নিতেই বুঝতে পারি এবার সে পালাবে। রুকুর মার ভয় খাওয়া বিড়ালের মতো পালানোর স্বভাব এখনো যায়নি!
অনেকদিন পর পান মুখে দিলাম। পান খেয়ে দাঁত নষ্ট করার মানে হয় না বলে এই নেশায় কখনো গা পাতিনি। মাঝে মাঝে রুকুর মা ইচ্ছে করে দিয়ে যায়। জরদা একটু বেশি দিয়ে বানায় বলে হয়ত ওর পান সবসময় মাথাটা হাল্কা ঘুরে। গোল গোল চক্কর দিয়ে ঘুরার পর শিশুর মতো একটা সুখী অস্বস্তি কেমন পাক খায়।
পান মুখে দেওয়ার সাথে সাথেই পাতা এবং খয়ের সুপারি থেকে তাৎক্ষণিক একটা রস বের হয় তা না ফেললে বাঁধভাঙা পানির মতো ঠোঁট ছাপিয়ে গেছে। আমি জানালার কাছে যাই। আমগাছের আমগুলোতে এবার সময়ের হলদে রঙ ধরে গেছে। একটা সবুজ টিয়ে পাখি বসে আছে আগায়। পথ ভুলে গেছে কি! এই বাড়িতে সবুজ পাখি আসতে আমি আগে কখনও দেখিনি তো। বাচ্চাদের ডেকে দেখাবো? না থাক এখন মাথাটা একটু ঘুরছে। ওরা নিজেদের ঘরে খেলছে খেলুক। আমি জানালার গ্রিল শক্ত করে ধরে চোখ বুজে ফেলি।

রুখসানা
চোখ খুলতেই কেন মনে হচ্ছে ঘরের সব কিছু বদলে গেছে? পলেস্তার খসে যাওয়া ঘরটা এখন রঙিন। বামদিকের দেয়াল ফুল লতাপাতার ছাপ দেওয়া টকটকে লাল রঙের আর শেখানে ঝুলছে আলতাফের সাথে আমার বিয়ের একটা অন্তরঙ্গ ছবি। শ^শুরের তালাবন্ধ ঘরের চন্দনকাঠের খাটটাও এই ঘরে! চাকাওয়ালা খানদানি খাটটা দেখে মনে হচ্ছে কেউ এইমাত্র তেল দিয়ে ডলে দিয়েছে। বিছানায় মখমলের লাল চাঁদর বিছানো। বিছানার নিচে পা ফেলবার জায়গায় লাল ভারি মাদুর। ডানদিকের দেয়ালে একদম পাতলা একটা টিভির মতো কিছু লাগানো। তার দুপাশে বইয়ের সেলফ আর তাতে শত শত বই। ছাদ থেকে সাত লহরের ঝাড়বাতি ঝুলছে। জানালায় দুই পরতের লালপর্দা। কি এসব! আমার নিশ্বাস ঘন হয়ে আসছে। আমি কোথায়? সোফাটার পাশে একটা টেবিল ক্যালেন্ডার রাখা। ২০১৮! ওহ তাহলে নিশ্চয়ই স্বপ্ন হবে। এখন ২০০৬ সাল। এমনিতেও অদ্ভুত সব স্বপ্ন দেখছি ইদানীং আমি। দ্রæত জেগে গেলেই নিস্তার।
আমি বারবার চোখ মেলি আর চোখ বুজতে থাকি। কিন্তু দৃশ্যগুলো বদলাতে পারি না বরং আম্মার সাথে প্রথম সাঁতার শেখার দিনের মতো মাঝপুকুরে তলিয়ে যাই। বাইরের দিকে তাকাতে গিয়ে দেখি জানালায় আমার মতো একজন দাঁড়িয়ে আছে! কি আশ্চর্য স্বাস্থ্য ভালোর দিকে ফর্সা মেয়েটা আমার মতোই তো দেখতে। আধখসা শাড়ি, লেপটে যাওয়া কাজল পাতলা, গোলাপি আভার ঠোঁট। প্যাঁচানো প্যাঁচানো পিঠ পর্যন্ত চুল। চাউনি আমার চেয়ে একটু আলাদা হলেও নিজেকে না চিনে উপায় নেই। স্বাস্থ্য আর গায়ের রঙ একটু অন্যরকম হলেও গালের তিলটা একইরকম। ভয়ংকর ভয় আমাকে তাড়া করে। আমি নিজের অন্য একটি রূপকে দেখতে পাচ্ছি। এটা আসলেই অদ্ভুত একটা স্বপ্ন। নিজেকে বুঝাই, হ্যাঁ অদ্ভুত ও ভয়ানক স্বপ্ন থেকে বের হতে সময় লাগে। আমি নিজের অন্য কণ্ঠনালীতে হাত রাখি।

ইলমেরাজি খান
রুকুর মা কোন পদের জরদা দিয়ে পান বানিয়ে দিয়ে গেছে যে আমি নিজের বারো বছর আগের আমিকে দেখতে পাচ্ছি। সোফায় চিত হয়ে শুয়ে শুকনা শ্যামলা মেয়েটা আমার দিকেই তাকিয়ে আছে। সেই রুখসানা। হ্যাঁ তাইতো আমি রুখসানাকে দেখতে পাচ্ছি। অতীতের সেই ভীতু, অবহেলিত আমিকে। এই রুখসানার চিহ্ন রোজ একটু একটু করে ঝামা দিয়ে ডলে ডলে তুলে ফেলেছিলাম আমি। প্রথম সন্তান পেটে আসার মাসেই পুরনো কাপড় আর শিশি বোতল আর সিলভারের জগগুলোর সাথে নামটাও ফেলে দিতে দিতে শাশুড়িকে বলেছিলাম, “আম্মা আজকা থেইক্কা আমারে ইলমেরাজি খান ডাকবেন। আব্বা আমার উকিল চাচারে লিয়া আইছে। কালকাও আইব। নাম চেঞ্জ করতে কয়দিন আব্বার লগে যাউন লাগব কোর্টে।” সেদিন শাশুড়ির চেহারা থেকে রাগ উধাও হয়ে বিস্ময় এসে জমা হয়েছিল। হাল্কাস্বরে জিজ্ঞেস করেছিল, “কি কইতাছো কিছুই বুঝবার পারতাছি না। নাম বদলাইবা মানেটা কি?” “আম্মা, আমার দাদি কইত মাইয়া মাইনছে জন্ম অয় দুইবার। নিজে জন্মের সময় আর সন্তান জন্মের সময়। তখন নাম বদলান ভালা।” কালো কোর্টপরা আমার উকিল বাবাকে পেছনের ঘরে বসে থাকতে দেখে আর আগত বংশধরের ইঙ্গিতসহ আমার সাহসী মুখ দেখে শাশুড়ি তার মুখে আনা কথা হজম করে শুধু বলেছিল, আচ্ছা, আচ্চা।

এফিডেবিট করে পর্যন্ত যে রুখসানাকে বাতিল করে দিয়েছিলাম তার এখানে কি কাজ? আমি নিশ্চয়ই স্বপ্ন দেখছি। আসলে কি আমি একটু আগে পান মুখে দেইনি। রুকুর মা কি আসেইনি। সব ই কি স্বপ্ন! ভয় বা অপছন্দ হলে স্বপ্ন আরও দীর্ঘসময় চলতে থাকে। আমি মাথা ঠান্ডা রেখে এগিয়ে যাই রুখসানার দিকে। রুখসানা যেন আঁতকে উঠে। স্বপ্ন হলেও রুখসানার জানা দরকার, স্বপ্ন হলেও আমার বলা দরকার আমি এখন আর রুখসানা নই। রুখসানাকে আমি দেখতে চাই না।

“রুখসানা তুমি এখানে আসছো ক্যান?”
“আমরা ছপ্ন দেখতাছি।”
“হ্যাঁ আমরা স্বপ্ন দেখছি। স্বপ্ন হউক কি না হউক, রুখছানা বলে এখন আর কেউ নেই। বুঝতে পারছো?” 
রুখসানা চুপ করে আমার দিকে তাকিয়ে থাকে। তার মাংসহীন গাল ভয়ে আরও চিপশে যায়। তা যাক। আমি রুখসানা মানে আমার পুরনো আমিকে স্বপ্ন কিংবা কোনো অদ্ভুত পরিস্থিতিতেও ঝাঁকিয়ে দেই। বলি, “হ্যাঁ হ্যাঁ রুখসানা, আমি ইলমেরাজি খান। তোমার বারো বছর পরের তুমি। তুমি আর নেই, এই বাড়ির কোথাও তোমাকে আর খুঁজে পাবা না। তুমি ইলমেরাজি খান হয়ে গেছ।”
রুখসানার যেন বিশ্বাস হয় না। সে আপাদমস্তক আমাকে দেখে বলে, “কেমতে আমি তুমি অইলাম? আমার তো এইসব কিচ্ছুই নাইক্কা, না রূপ, না গুণ, না ছাহছ। একটা বান্দির চেয়ে বেছি কিছু না আমি।”

নিজের মুখে এই ধরনের কথা শুনে খারাপ লাগে। গত বারো বছরে আমি মানে রুখসানা শুধু পড়াশোনাই করেনি পাশাপাশি সব ক্ষেত্রেই নিজেকে চলন্ত রাখার চেষ্টা করেছি। আজকের রুখসানা জানে জ্ঞান মানে রোমে রোমানদের মতো ব্যবহার করা। কারো সাথে কথা বললে তার স্তরে নেমেই বলাই বিজ্ঞতা। তাই আমি মানে আজকের রুখসানা দীর্ঘদিনের চর্চিত বিদ্যা আর ব্যক্তিত্বের ভাষা চেপে রেখে পুরনো রুখছানার জবানিতেই বলি, “দাসীগিরির দেখছ কি! ছবে তো ছুরু। তুমি স্বামীরে হাত ধোয়ায়া ভাত খাওয়ায় পর্যন্ত দিবা। ওছুদ ভি ওছুদের পাতা থেইক্কা খুইল্লা খাইতে ভুইল্লা যাইব ছে। শাশুড়ির পা টিপ্পা টিপ্পা এমুন আরাম দিবা যে সে ঘণ্টার পর ঘণ্টা ঘুমায়া থাকব। একলাই দুই ঝির ছমান কাজ করবা তুমি। সারাদিন কাম করবা ফাঁকে ফাঁকে পড়বা। বান্দির দেখছ কি! বান্দিভি তুমারে দেইক্ষা আল্লা আল্লা করব।” 
রুখছানার বড় বড় চোখে হাল্কা পানির আভাস দেখা যায়। “এত কাম করমু কেমতে আমি? পড়মু কেমতে আমি?” বুঝা যায় এগুলো প্রশ্ন না রুখসানার আত্মবিশ্বাসহীন মনের বিলাপ। স্বপ্ন থেকে বের হতেই সে তার কালিপড়া চোখ কচলে এদিক ওদিক তাকায়। আমি জানি রাতের পর রাত না ঘুমিয়ে আর লুকিয়ে কেঁদেই তার চোখের নীচে এই দাগ পড়েছে। পুরনো রুখসানা অনেক কিছুই জানে না। নাম বদলানোর পরই সেবা আর খাদ্য দিয়ে আলতাফের মন জয় করতে থাকা তার অনুরোধ রাখতেই আলতাফ বাড়িতেই গৃহশিক্ষক রেখে দিয়েছিল। নিয়ম করে পরীক্ষা দিতে দিয়েছিল। জয়ী হলেই সংগ্রামীকে ভয় দেখানো পাপ। তাই আমি ইলজেসিম খান এবার রুখসানাকে আশ্বস্ত করতে চাই,
“বুঝো নাইক্কা না? হীরা দিয়াই হীরা কাটবা তুমি রুখসানা। বান্দি হইয়াই সবতেরে তোমার মুলি বানাইবা। আর এমনেই তুমি আমিতক আইবা। তোমার কতায় এই বাড়িত দিন অইব। তোমার কতায় রাইত।”

রুখসানা 
“আরে মোবাইল সাইলেন্ট ছিল। আমি ঘুমায় ছিলাম। আরে, আমি ঘুমাব না, নাকি!”
ভ্রু কুঁচকে আছে ইলমেরাজি খান। মনে হচ্ছে সে রেগে গেছে। আমি জিজ্ঞেস না করে পারলাম না, কে?
“আর কে আলতাফ খান। দুই তিন ঘণ্টা পর পর ফোন করে। বাইরে কোন জায়গায় গেলে ভিডিও কল করে।”
“ভিডিও কল আবার কি?”
ইলমেরাজি খান উত্তর দেন না। তার মুখ দেখেই চটে যাওয়া মেজাজের আন্দাজ করা যায়। এদিকে স্বপ্ন ভাঙার কোনো নাম নেই। হাল্কা হলুদরঙা ঝাড়বাতির আলোয় ইলমেরাজি খানের গায়ের রঙ সোনালি দেখায়। সে আলমারি খুলে টাকা গুনছে। কেউ দরজায় টোকা দেয়। খুব বিরক্তি নিয়ে জিজ্ঞেস করে ইলমেরাজি খান, “কে?”
“আমি আম্মা রুকুর মা।”
“কি হলো আবার?”
“বাচ্চারা এখনো ঘুমাইতাছে।”
ইলমেরাজি খান একবার আমার দিকে তাকান আর একবার দরজার দিকে। তারপর একটু এগিয়ে গিয়ে বলেন, “ঘুমাক। কাল স্কুল বন্ধ।”
“আপনার হাঁটতে যাওয়ার জামা জুতা রেডি। নিয়া আছমু?”
“নাহ। আধঘণ্টা পর।”
“তাইলে চা দিয়া যামু?”
“না, আমি বলব, এখন যাও।”
“যাইতাছি ছোট আম্মা, তয় বড় আম্মা কইছে কষ্ট কইরা তার সাথে একটু দেখা কইরা যাইতে।”
ইলমেরাজি খান চিন্তিত মুখে ছোট করে হুম বলে। তারপর আমার সামনে এসে আমাকে বলে, “তুমি এখনো যাও নাই! এই স্বপ্ন ভাঙবে কখন? আমার কাজ আছে না?” 
বুঝাই যাচ্ছে আমার উপস্থিতি তার আর ভালো লাগছে না। আমারও জেগে উঠা উচিত। জানালায় দিকে যাই আমি। চোখ আলো পেলে যদিবা ঘুম বা স্বপ্ন কিছু ভাঙে। কিন্তু এ কি! মরা নারিকেল গাছটা কোথায় গেল! বিরাট আম গাছটাইবা কোথা থেকে এলো! পাকা হলুদ আম দেখা যাচ্ছে। ইলমেরাজি খান আমার পিছে এসে দাঁড়াতেই আমি উত্তেজিত সুরে বলে উঠি, “আম গাছটা আইলো কই থেইক্কা? মানে কবে অইলো?
ইলমেরাজি খান নিরুত্তাপ স্বরে বলল, “গাছ আগে থেকে হয়েই থাকে রুখসানা, শুধু বীজটা লাগাতে হয়।”
আমার মনে পড়ে রুকুর মা এই স্বপ্ন বা ঘুমের আগে আম খেতে দিয়ে গিয়েছিল। হ্যাঁ, আমি চেষ্টা করতে থাকি স্বপ্নের আবরণ সরিয়ে সরিয়ে বাস্তবের মাংস মজে যাওয়া আমের আটিটা দেখার।
ইরানের নির্বাসিত লেখক গোলি তারাঘির জন্ম ১৯৩৯ সালে তেহরানে। বেশ কিছু প্রশংসিত গল্প সংকলন এবং উপন্যাসের লেখক তিনি। পড়াশুনা করেছেন ইরান ও মার্কিন যুক্তরাষ্ট্রের বিভিন্ন বিশ্ববিদ্যালয়ে দর্শন, মিথোলজি এবং প্রতীকীবাদের ওপর। ইরানের ইসলামি বিপ্লবের পর বিশ্ববিদ্যালয় বন্ধ হয়ে গেলে গোলি তারাঘি দেশ ছেড়ে প্যারিসে চলে আসেন। তারাঘির এই সাক্ষাৎকারটি গ্রহণ করেন নিউইয়র্ক বিশ্ববিদ্যালয়ের শিক্ষক নাহিদ মোজাফ্ফরি। ‘ওয়ার্ডস উইদাউট বর্ডারস’-এর সাইটে প্রকাশিত। অনুবাদ করেছেন এমদাদ রহমান। নির্বাচিত অংশ প্রকাশিত হলো। 

নাহিদ মোজাফ্ফরি
আপনি ইরানের সেই মুষ্টিমেয় লেখকদের একজন যাকে নির্বাসনের অভিজ্ঞতার ভেতর দিয়ে যেতে হয়েছে ১৯৭৯-এর ইসলামি বিপ্লব-পরবর্তী সময়ে। নিজদেশে লেখালেখি আর নির্বাসনকালীন সময়ে আপনার লেখালেখির অভিজ্ঞতার কথা জানতে চাই। 

গোলি তারাঘি 
জীবনের বেশিরভাগ সময়ই আমি দুটি বিশ্বে থেকেছি। ৭৯-তে আমি ইরান ছেড়েছিলাম, ইসলামি বিপ্লবের একেবারে গোড়ার দিকে। তখন থেকেই আমার জীবনে প্যারিস আর তেহরানের মধ্যে অবিরাম ছুটে চলার ধারাবাহিক যাত্রার সূচনা হলো এক বাস্তবতা থেকে সম্পূর্ণ ভিন্ন আরেক বাস্তবতায়। আর খুব স্বাভাবিকভাবেই এই দ্বৈত অস্তিত্ব আমার সাহিত্যকেও একটা বিশেষ মাত্রা দিয়ে দিল। কিন্তু তেহরানে আমাকে বারবার ফিরে যেতে হয়েছিল কারণ লেখালেখিতে আমার সমস্ত প্রেরণা ছিল আমার স্বদেশ। ইরান হচ্ছে পরস্পরবিরোধিতা আর মতানৈক্যের এক মহাসমুদ্র, এমন এক দুনিয়া যা হাস্যকরুণরসাত্মক অসংখ্য চরিত্র, কিম্ভূতকিমাকার ঘটনা আর পরাবাস্তব পরিস্থিতিতে ভরপুর। প্যারিসের কোথায় আমি বেদানাওলা সেই নারীকে খুঁজে পাব? তবে একইসঙ্গে আমার কাছে প্যারিস হচ্ছে নিজেকে অবিরাম ঋদ্ধ করবার এক স্থান। প্যারিসের মুক্ত হাওয়া আমাকে লেখালেখির অদম্য শক্তিটা জোগাল। 

নাহিদ মোজাফ্ফরি
কোন কোন লেখক আপনাকে গভীরভাবে প্রভাবিত করেছেন?

গোলি তারাঘি 
লেখার ক্ষেত্রে আমার নিজের একটা স্টাইল আছে, ভাবনার একটা বিশেষ ধরন আছে। তবে এটা তো সত্য যে নবোকভ এবং সালমান রুশদি’র বইয়ের কিছু কিছু জায়গা আছে, যা আমাকে সত্যিকার অর্থেই স্পর্শ করেছে। ফোরুখ ফারুখজাদ, যিনি ইরানের একজন প্রখ্যাত কবি, তার কবিতাও আমার ভীষণ প্রিয়। অবশ্যই প্রত্যেক লেখকেরই কলমের মর্মে রয়েছে ঘুমন্ত সংগীত, তাদের নিজেদের ভাষার প্রতি তীব্র সংবেদনশীলতা আর একান্ত যোগাযোগ।

নাহিদ মোজাফ্ফরি
ইরানে লেখালেখির বর্তমান পরিস্থিতিতে নারী লেখক এবং তাদের কাজের মূল্যায়ন হচ্ছে কিভাবে? তারা কি বিভিন্ন ধরনের এবং ব্যতিক্রমধর্মী লেখা লিখছেন? আপনি কি মনে করেন পুরুষ লেখকরা নারীদের দৃষ্টিভঙ্গি দ্বারা প্রভাবিত হয়েছেন?

গোলি তারাঘি 
নারী লেখকদের কাজকে আমি সিরিয়াসলি নিই, কারণ তাদের লেখায় এমন এক নম্র আন্তরিকতা থাকে, পুরুষ লেখকদের লেখায় আপনি তা পাবেন না। বিপ্লবের আগে ইরানি সাহিত্যে কমিউনিস্ট আদর্শের আধিপত্য ছিল; যে কেউই এই সাহিত্যকে মোটাদাগে সমাজতান্ত্রিক সাহিত্য বলে চিহ্নিত করতে পারত। ইরানি লেখকদের বেশিরভাগই এসেছেন নিম্ন-মধ্যবিত্ত-শ্রেণি থেকে, আর তারা লিখেছেন খেতমজুর কিংবা নিপীড়িত শ্রমিকদের নিয়ে। লেখকদের মধ্যে কয়েকজন ছিলেন সচ্ছল পরিবারগুলি থেকে আসা। তারা মার্কসবাদী ছিলেন; সমাজের লাঞ্ছিত বঞ্চিতদের নিয়েই তারা লিখতে ব্রত হয়েছেন। কিন্তু, নারী লেখকরা ইরানি সাহিত্যে নতুনধারা তৈরি করেছেন, যা নিজস্ব, ব্যক্তিগত। তারা নিজেদের প্রতি প্রতিশ্রুতিবদ্ধ থেকে নিজেদের একান্ত সমস্যাগুলি, অসুখী বিবাহিত জীবনের নিঃসঙ্গতা নিয়ে কথা বলেছেন। সরকারি সেন্সরশিপ, পারিবারিক সেন্সরশিপ, এবং প্রকাশের লজ্জার কারণে তারা অনেক কিছুই খোলাখুলি বলতে পারেন নি। তবে তারা যা কিছু বলার তা তাদের মতো করেই বলেছেন, আকারে-ইঙ্গিতে, কখনও প্রতীকী।


নাহিদ মোজাফ্ফরি
আমরা দুজনেই জানি যে ইসলামি বিপ্লব থেকেই ইরানে ব্যাপক সংখ্যক নারী লেখকের জন্ম হয়েছে এবং তাদের অনেকেই এখন বিশিষ্ট লেখকে পরিণত হয়েছেন। এই বিষয়টিকে কিভাবে ব্যাখ্যা করবেন?

গোলি তারাঘি 
বিপ্লবটা যখন শুরু হলো তখন শিল্পী ও বুদ্ধিজীবী, লেখক ও চিত্রকর তা আমার জানা ছিল না যে, তাদের সত্যিকার মনোভাবটি কী অতি উৎসাহী হয়ে উঠেছিলেন। সে সময়ে আমি তেহরানেই ছিলাম, দেখলাম তেহরানের রাস্তায় অগুনতি মেয়ে শুধু ওড়না পরে তাদের বাদ্যযন্ত্রগুলি নিয়ে বের হয়ে পড়েছিল, গান শেখাবার ক্লাস উপচে পড়ছিল তাদের উপস্থিতিতে; আর কী দ্রুতই না এই সুবর্ণ সময়ের মুখরতা গভীর হতাশায় ডুবে গেল। কিন্তু এমন একটা কিছু ঘটেছিল যাকে আর কোনোভাবেই পরিবর্তন করা যাবে না। বিপ্লবের সময়ে, বহু সংখ্যক তরুণী, বিশেষ করে সমাজের একটু নিচু শ্রেণির কম বয়সী নারীরা দলে দলে রাস্তায় নেমে এসেছিল, জনতার ভিড়ে এসে মিশে গিয়েছিল। তারা নিজেদের গুরুত্বপূর্ণ এবং বাঁধন মুক্ত বলে মনে করছিল। নতুন এই আত্মপরিচয়টিকে তারা আঁকড়ে ধরতে চাচ্ছিল।
তারা আর কোনোভাবেই তাদের আগের পরিচয়ে ফিরতে চাইছিল না-যেখানে তারা ছিল একেবারে নামহীন, আত্মপরিচয়হীন। আমাকে একজন বিখ্যাত লেখিকা একদিন বলছিলেন, তাকে মহিলাদের জেলখানায় একজন সবসময় পাহারা দিত। বিপ্লবের আগে তিনি কখনও লিখতে সাহস পেতেন না। আর এখন তার স্বামীও তাকে লিখতে উৎসাহ দেন। অন্য অনেকের বেলায়ও এটা সত্য। তখনই নারী চিত্রশিল্পী, আলোকচিত্রী, নার্স, টেক্সি ড্রাইভারসহ বিভিন্ন পরিচয়ে উত্থান ঘটে। ইরানের বিশ্ববিদ্যালয়গুলোতে এখন ছাত্রীদের সংখ্যা ৬৫%। মনে রাখতে হবে, এদের বিরাট অংশটাই এসেছে নিম্ন-মধ্যবিত্ত শ্রেণি থেকে।

নাহিদ মোজাফ্ফরি
ইরানে সেন্সরশীপ কিভাবে প্রয়োগ করা হয়? নির্বাচন-পরবর্তী সময়ে কি পরিস্থিতি কিছুটা পরিবর্তন হয়েছে? নাকি এ ব্যাপারে এত আগে কিছু বলা ঠিক হবে না?

গোলি তারাঘি 
হ্যাঁ, এ ব্যাপারে একদম শুরুতেই কথা হচ্ছে, প্রেসিডেন্ট রূহানী দাবি করছেন যে, তিনি বন্ধ দরজাগুলি খুলে ফেলার জন্য চাবি নিয়ে এসেছেন। প্রেসিডেন্ট এবং তার চাবির জাদুশক্তির ব্যাপারে আস্থা এনেও বলতে হবে, ইরানি জনগণ হয় অতিমাত্রায় হতাশাগ্রস্ত, না হয় অতিমাত্রায় আদর্শবাদী হয়ে পড়েছে। আমার কিছু লেখক বন্ধু আবার আশাবাদীদের দলে, আর আমার প্রকাশক এ-ব্যাপারে একটু বেশিই যেন উত্তেজিত। দেখে মনে হচ্ছে খুব ছোট্ট একটি দরজা একটুখানি ফাঁক হয়েছে। কিন্তু খোলা দরজার কাছেই খুব কঠোর আর চামড়াসর্বস্ব একটি হাত আমাদের বইগুলিকে খুব শক্ত করে ধরে রেখেছে, কিছুতেই যেতে দিচ্ছে না। অনিশ্চিত এই দরজা যে কোনো মুহূর্তে বন্ধ হয়ে যেতে পারে আপনার কম্পিত আঙুলগুলিকে থেঁতলে দিয়ে। আমার মনে আছে খাতামি’র আমলে একটি জানালা খুলে গিয়েছিল, আর সেটা এক মুহূর্ত খোলা ছিল। সেই মুহূর্তে আমরা নিজেদের উপস্থাপন করার সুযোগ পেয়েছিলাম, আমরা আমাদের বইগুলিকে নিয়ে সেই জানালার কাছে পৌঁছেছিলাম।
দুর্ভাগ্যবশত, সেই সময়টা দীর্ঘ হয়নি। সেন্সরশিপ নিয়ে তখন লুকোচুরি খেলাটা শুরু হয়েছিল। আপনাকে কোনার দিকের একটি চেয়ারে বসে বসে অপেক্ষা করতে হবে। কোনো কোনো অপেক্ষা আবার সারাজীবনেও শেষ হবে না; অগত্যা বগলে আপনার বইটিকে চেপে ধরে এই অদ্ভুত দুনিয়া থেকে বিদায় নিতে হবে। দুই বছর আগে ইসলামিক গাইডেন্স মিনিস্ট্রিতে আমি আমার শেষ বইটি জমা দিয়েছিলাম প্রকাশের অনুমতির জন্য। সেই অনুমতি আজও আসেনি। আমি অপেক্ষা করছি। আপনাকে দীর্ঘদিন ধরে নির্যাতন করার এটা তাদের এক কৌশল। কিছু বইকে তারা ‘শর্তসাপেক্ষ’ বলে ঘোষণা করে। মানে হচ্ছে, এই বই নিয়ে তাদের সঙ্গে আপনি দরাদরি করতে যাবেন, বইয়ের বেশিরভাগ অংশই ফেলে দিবেন, ‘অগ্রহণযোগ্য’ শব্দ ও নামগুলিকে ছেঁটে ফেলবেন। নামের প্রতি তারা বড়ই সংবেদনশীল। এতকিছুর পর আপনার বিস্ফোরক বইটিকে তারা প্রকাশের অনুমতি প্রদান করতেও পারে। বইটি তখন বেশ ভালো বিক্রি হবে, সমালোচকরা বইটিকে প্রশংসা করবেন, আর তারপর অজ্ঞাত কারণে বইটি বাজেয়াপ্ত হয়ে যাবে; আমার একটি বইয়ের ক্ষেত্রেও তা হয়েছিল।
বিএ পরীক্ষার পর মার্গারেট স্যানগারকে বাবা ডেকে পাঠান বাড়িতে এসে অসুস্থ মায়ের তদারকি করবার জন্য। তখন একটা স্কুলে কাজ করছিলেন তিনি। বাবার ডাকে বাড়িতে ফিরে এসে দেখলেন মায়ের যক্ষারোগ হয়েছে। মায়ের বয়স তখন উনপঞ্চাশ বছর। কিন্তু ইতোমধ্যে আঠারোবার গর্ভবতী হতে হয়। এবং বেঁচে থাকা এগারোজন সন্তানের দেখাশোনার দায়িত্ব পালন করতে করতে তিনি তখন জীবনের সমস্ত শক্তি হারিয়ে যক্ষার কবলে বিধ্বস্ত। মা মারা গেলেন। এরপর কিছুদিন বাড়ির কাজ কারবার সামলে তিনি এসে ভর্তি হলেন ‘হোয়াইটপ্লেন নাসিং স্কুল’-এ। ১৯০২ সালে নার্সিং স্কুলের দুই বছর শেষ করে তিন বছরের আর একটি বড় নার্সিংকোর্স শুরু করেন। এরইমধ্যে বিয়ে করে ফেলেন উইলিয়াম স্যানগারকে। প্রথম সন্তানের জন্ম দিতে গিয়ে বিয়ের প্রায় পনেরো মাস পরে মৃত্যুর হাত থেকে ফিরে এলেও তাকে অনেকদিন আরোগ্য নিকেতনে থাকতে হয়। সকলে তখন রায় দিয়েছিল এই নারী বাকি জীবন অবশ হাত-পায়ে জীবন কাটাবেন, অর্থাৎ ‘ডিসেবল’ লাইফ। তিনি কোন কথায় কান না দিয়ে বেরিয়ে আসেন আরোগ্যো নিকেতনের দমবন্ধ পরিবেশ থেকে। তাঁর শরীর ভালো হয়। ইচ্ছে বা শরীরের ক্ষমতা না থাকলেও তাঁকে আরো দুটো সন্তানের জন্ম দিতে হয়। নিউইয়র্কের পূর্ব অঞ্চলে তখন তিনি মিডওয়াইফ বা ধাত্রী হিসাবে কাজ করতে শুরু করেন। এই সময় তাকিয়ে দেখেন মেয়েদের অবস্থা। বছরের পর বছর সন্তান জন্ম দিতে দিতে যারা রুগণ, বিবর্ণ ও রক্তশূন্য। যাদের সংসারে কিলবিলে সন্তান বাড়ছে, এবং অভাবও বেড়ে উঠে তাদের ঠিকমতো বড় হবার সুযোগ দিচ্ছে না, আর মায়েরা ক্রমাগত লড়ছেন মৃত্যুর সঙ্গে। এসব দেখে তিনি বলেন, 'Women were destined to be thrown on the scrap heap before they were thirty five.' তখনই শুরু হলো জন্ম নিয়ন্ত্রণের সংগ্রাম, নারীর দেহ রক্ষার কাজ, তাঁদের সন্তান গ্রহণ করবার ইচ্ছে বা অনিচ্ছের কথা। তাঁরা যে কেবল সন্তান উৎপাদনের মেশিন নয় সেটাই হলো বক্তব্য। মার্গারেট স্যানগার দেখলেন পঁয়ত্রিশ বছরে একজন নারী শেষ কিন্তু পঁয়ত্রিশ বছরে পুরুষের জন্য আর একখানা জরায়ূসংবলিত নারী খুঁজে পাওয়া মোটেই কোনো কঠিন ব্যাপার নয়। 

১৯১২ সালে মার্গারেট স্যানগার একটার পর একটা প্রবন্ধ লিখতে শুরু করলেন এই বিষয়ে। সঙ্গে গ্রহণ করলেন সক্রিয় কর্মপন্থা। তখন ‘কল’ নামের একটি সমাজতান্ত্রিক কাগজে এইসব লেখা শুরু হলো। নারীদের সন্তান ধারণের ক্ষমতা ও অধিকার, জন্ম নিরোধ ব্যবস্থা, পরিবার পরিকল্পনা, গর্ভপাতের কারণ এবং সমাধান এমনি নানা ‘অফসিন’ বিষয় (সে কালের ভাবনায়)। তখনকার সেন্সরশীপ বোর্ড বললো- এসব লেখা চলবে না। কিন্তু তিনি থেমে থাকলেন না। বুঝতে পারলেন তাঁর যাত্রাপথ দুর্গম। তিনি ইউরোপে এলেন। দেখলেন সেখানে জন্মনিরোধ ব্যবস্থা কেমন ভাবে হয়। সেখানে তখন এই কাজ খানিকটা শুরু হয়েছে। তারপর এবার ফিরে এসে বলতে লাগলেন নারীর এইসব দাবি আইনসম্মত করা হোক। তিনি ‘ন্যাশনাল বার্থ কনট্রোল লিগ’ নামে একটি সংস্থার প্রতিষ্টা করেন। একটি পত্রিকা নিয়মিত প্রকাশ করতে শুরু করলেন। পত্রিকার নাম ‘ওম্যান রিবেল’। যে সব কথা ‘কলে’ লিখতেন সেগুলো কেন লেখা হবে না এই নিয়ে শুরু করলেন তিনি তাঁর কলমী প্রবন্ধ। সাত মাস চলার পর আমেরিকার পোস্টঅফিস বললো এসব অশ্লীল কাগজ পোস্ট করা যাবে না। জেলে যেতে যেতে সে যাত্রা কোনোমতে বেঁচে গেলেন তিনি। তিনি প্রতিষ্ঠা করলেন ‘ফ্যামেলি লিমিটেশনস।’ এইসব পুস্তিকা প্রচার এবং তাঁর অভিযান অব্যহত রইল।


১৯১৬ সালে তিনি বার্থ কনট্রোল ক্লিনিক প্রতিষ্ঠা করেন। জায়গা ছিল নিউইয়র্কের ব্রুকলিনে। কাজের জন্য তিনজন মানুষ তখন। তিনি নিজে, তাঁর এক বোন এবং আর একজন বান্ধবী যে ইয়েডিশ ভাষা জানতো। সেখানে জন্মনিয়ন্ত্রের নানা উপদেশ দিতে শুরু করলেন। জন্মনিরোধ জিনিসপত্র বিক্রি করতে শুরু করলেন। দশদিনের মাথায় দেখা গেল পাঁচশোজনেরও বেশি নারী সেখানে আসতে শুরু করেছে। যারা নানাভাবে বাড়তি সন্তান জীবনে না আনার কাজে অসমর্থ, প্রাণে ও অভাবে শেষ হতে চলেছেন। পুলিশ ধরলো তাকে, জেলে পুরলো এবং পুরো ক্লিনিককে বুলডোজার দিয়ে মাটির সঙ্গে মিশিয়ে দিল। কোর্ট যে রায় দিল সেটা এমন- এ কাজ কেবল ডাক্তারই করতে পারবে। নানা যৌনব্যাধি থেকে বাঁচতে তারা এমন কাজ করতে পারে। এখানে হলো তার জয়। এরপর মার্গারেট স্যানগার ‘বার্থকনট্রোল রিভিউ’ নামে একটি পত্রিকা বের করেন। যেটা পরে ‘প্লানড পেরেন্টহুড ফেডারেশন’ নামে বিখ্যাত হয়। তারপর গড়ে তোলেন বার্থকনট্রোল রিসার্চসেন্টার। এরপর সারাদেশে আরো তিনশোটি এমন গবেষণা কেন্দ্র স্থাপিত হয় যাদের মডেল ছিল স্যানগারের এই রিসার্চকেন্দ্র। এই সব করতে করতে ১৯৩৭ সালে এলো তাঁর আর একটি বিজয় যখন আমেরিকার মেডিকাল স্কুলে জন্মনিরোধ বা জন্মনিয়ন্ত্রণ পড়াশুনার বিষয় বলে অন্তর্ভুক্ত করা হলো। জন্মনিয়ন্ত্রণ মানে পৃথিবীর লোকসংখ্যা নিয়ন্ত্রণ, পৃথিবীর ভারসাম্য রক্ষা করা। তাঁর এই বক্তব্য প্রথমে কেউ মেনে নেয়নি। দ্বিতীয় মহাযুদ্ধের পর সকলে বুঝতে পারে জন্ম বিস্ফোরণ বা নিয়ন্ত্রণ না হলে কি হতে পারে। ভারত বা বাংলাদেশের দিকে তাকালে এই জরুরি ব্যবস্থার কথা সকলের মনে পড়বে। ১৯৫২ সালে একটা প্রতিষ্ঠান গঠিত হয় যার নাম ‘ইন্টারন্যাশনাল প্লানড্ পারেন্টহুড ফেডারেশন’। সেখানকার প্রথম প্রেসিডেন্ট তিনি। ১৯৬০ সালে তাঁরই চেষ্টায় বার্থকনট্রোল পিলের জন্ম। তাঁর ভাবনা থেকে। এসব করতে গিয়ে সমাজ, ধর্ম বিশ্বাস, ঈশ্বরের ভয় এসব কাটিয়ে উঠতে যে পর্বতপ্রমাণ বাধা তাঁর মোকাবেলা করেছেন এই সেই নারী যার সারাজীবন ‘ডিসেবল’ চলৎশক্তিহীন হয়ে থাকবার কথা ছিল।
আমার স্ত্রীর ৩য় স্বামী আমি। প্রথমে ও বিয়ে করেছিল একজন নামি রাজনৈতিক নেতাকে। ক্ষমতার পট-পরিবর্তনের পর ঐ নেতা মন্ত্রী হতে পারেননি দেখে স্ত্রীর সাথে নেতার বিচ্ছেদ হয়ে যায়। 
পরে স্ত্রী বিয়ে করেছিল এক আমলাকে। সেই আমলার নাকি বাসার কাজের বুয়াদের প্রতি তীব্র আসক্তি। তো এক রাতে আমলা সাহেব কাজের বুয়ার ঘরে ঢুকে মশারি সরিয়ে ভেতরে প্রবেশ করবেন তখনই স্ত্রী আবিষ্কার করে আমলাকে সেখানে। 
আমলা তখন স্ত্রীর পা ধরে বললেন, তুমি তো নারী না। তুমি তো মহীয়সী। অলৌকিক ক্ষমতা তোমার। আল্লাহ বোধহয় তোমাকে পাঠিয়েছেন আমাকে উদ্ধার করতে। ছি ছি ছি কী পাপ করতে যাচ্ছিলাম। তুমি এসে আমাকে বাঁচালে! কালই বাসায় মিলাদ পড়াব। কয়েকজন ফকিরকে ডেকে খাওয়াব। তোমাকে আমি খুশি হয়ে ৫০ লাখ টাকা দিব। সব খোদাতালার রহমত...
স্ত্রী টাকাটা নিল; এবং আমলাকে টুপ করে তালাক দিলো। 
আমি তখন একটা লাইফ ইন্সিওরেন্স কোম্পানির এজেন্ট। জায়গায় জায়গায় ঘুরে ঘুরে লোকজনের প্রায় হাতে পায়ে ধরি জীবন বীমা পলিসি কেনার জন্য। এক বড়লোক আত্মীয়ের রেফারেন্সে এই ভদ্রমহিলার অ্যাপয়েন্টমেন্ট পাই।
আমি এতটাই সাধারণ যে ভিড়ের মধ্যে মিশে থাকি। লোকজন আমাকে মনে রাখতে পারে না। গুছিয়ে ঠিকমতো কথা বলতে পারি না। নার্ভাস হলে তোতলাতে শুরু করি। এসি রুমেও ঘেমেটেমে একাকার। ফেসবুকে আমার বন্ধুসংখ্যা খুবই কম। কিছুই স্ট্যাটাস দিতে পারি না। দু’একটা ছবি দিলেও লাইক তেমন পড়ে না। সব বিখ্যাত লোকদের ফলোয়ার আমি। তাদের সব কিছু পড়ি আর মুগ্ধ হই। 
সারাদিন শহর চষে বেড়াই। সন্ধ্যায় কাঁঠালবাগান দারোগার মেসে এসে ধুলোপড়া জুতাজোড়া খুলে পুরানো ন্যাকড়া আর থুতু দিয়ে জুতা পালিশ করি। মেসের সামনে কলতলায় একটা গামছা পেঁচিয়ে গোসল করি। লাক্স সাবান কিনে অর্ধেকটা কেটে রেখে দিয়ে বাকি অর্ধেকটা দিয়ে ঝুপঝুপ গোসল। দারোগা সাহেব যিনি আমাদের মেসের মালিক, তার বিল্ডিংয়ের ৩য় ও ৪র্থ তলা একটা গার্মেন্টস ফ্যাক্টরিকে ভাড়া দিয়েছেন। সন্ধ্যায় দারোয়ান কলাপসিবল গেট খুলে দিলে গার্মেন্টসের মেয়েরা খালি টিফিন ক্যারিয়ার দোলাতে দোলাতে কলকল করে নামে। যেন খোঁয়ার থেকে মুক্তি পেল সারাদিনমান পর। 
আমি গোসলে তখন। লজ্জায় কুঁকড়ে থাকি। যদিও গেঞ্জি পরে তখন তবুও পানিতে চুপসে থাকি বলে নিজের ভগ্নস্বাস্থ্য নিয়ে এক পৃথিবী সমান আড়ষ্ট। এই মেয়েগুলো আমার দিকে ফিরেও তাকায় না। পৃথিবীর কাউকেই আমি আকর্ষণ করতে পারি না। 
এই গার্মেন্টসের মালিক একজন মহিলা।
তো অ্যাপয়েন্টমেন্ট নিয়ে দেখা করতে যাই এক বিকালে এই মালিকের সাথে। তখনই আমার জীবনের এক আশ্চর্যতম ঘটনা ঘটে। আমার মলিন জুতা, মলিন পোশাক, মলিন মুখ সবকিছু ছাপিয়ে তিনি কেন যেন দু’দুটো জীবন বীমা পলিসি কিনলেন। ঐ কোম্পানির আরো কয়েকজনকে পলিসি করিয়ে দেবেন বলে প্রতিশ্রæতি দিলেন। তিনি আমাকে তার শীতল রুমে লাচ্ছি খেতে দিলেন। এত ঠান্ডায় আমার কাশি হয়ে গেল। 
আমার মেসের রুমে ফিরে এসে আনন্দে কান্না এসে গেল। যে বুয়াটা আমাদের রান্না করে দেয়, তার হলুদ হাত আমার ভালো লাগতে শুরু করে। সেদিন মেসের মেনু ছিল ডিম ভুনা। সুতা দিয়ে ডিমের অর্ধেকটা কেটে পেট ভরে ভাত খেলাম। বুয়ার প্রচÐ হলুদ মরিচ ভাসা রান্না খেয়ে রাতে মেসের বাইরে এসে দারোয়ানের টুলটায় বসে থাকি। 
মোড়ের দোকানটা থেকে এক খিলি মিষ্টি পান কিনে খেলাম। পানের সাথে একটা গোল্ডলিফ সিগারেটও। পান ও সিগারেট একসাথে অমৃত। চোখ মুদে সুখ নিচ্ছিলাম। গ্রিন রোড, কাঁঠালবাগান, মানুষের মুখ, মেসের সামনের বিল্ডিংয়ের দোতলার ব্যালকনিতে শুকাতে দেয়া শাড়ি, শাড়ির আড়ালে ঝুলানো ব্রা সব সুন্দর।
মালিক মহিলা আমাকে ঘন ঘন ডেকে পাঠান। নিরুদ্রব প্রাণীর মতো ওনার টেবিলের সামনের চেয়ারে বসে থাকি। পিয়ন ডেকে উনি খাবারের অর্ডার করেন। আমাকে খেতে দেন। মনের আনন্দে খাই। পেটভরা থাকলে সব কিছু ভালো লাগে। আমি তার চোখের দিকে তাকিয়ে কথা বলতে পারি না। কথা জড়িয়ে যায়। মহিলার হাতে বেশ লোম। আমার এই লোম-হাত বেশ ভালো লাগে।
উনি আমাকে বসিয়ে রেখে অফিসের কাজকর্ম সারেন। বিদেশে ফোন করেন। ইংরেজিতে কথা বলেন। মুগ্ধতা বাড়তে থাকে আমার। মাঝে মাঝে লুকিয়ে তাকাই, উনি মাথা নিচু করে কি যেন লিখছেন, আমি অভাবী মানুষের তৃষ্ণা নিয়ে ওনার কাঁধে আলতো বেরিয়ে থাকা ব্রা’র স্ট্র্যাপের দিকে একঝলক তাকাই। কী যে সুন্দর লাগে!
বেশিক্ষণ তাকাতে পারি না। চোখ সরিয়ে নিই। 
মেসের একভাই আছেন, মাঝে মধ্যে গাঁজা খান রাত বেড়ে গেলে। আমার ঘুম কমে আসে। ঘুম হয় না রাতে। এই ভাই কাউকে বিরক্ত করে না। বাইরের বারান্দায় বসে চুপচাপ গাঁজা ধরায়। তীব্র ঝাঁঝাল গন্ধে বিছানা ছেড়ে উঠে ভাইটার পাশে গিয়ে বসি। কুণ্ঠিত বসে থাকি। আমাকে তার হাতের জ্বালানো সিগারেট বাড়িয়ে দেন। আমি এক টান দিতেই কেশে উঠি...
একসময় বুঝতে পারি চাঁদভর্তি আকাশ। সমস্ত আকাশে চাঁদ আর চাঁদ। সমস্ত শহরে পূর্ণিমা নেমেছে। নেশার এক দিঘি বায়োস্কোপ আছে। টের পাই পূর্ণিমা সরে গিয়ে আকাশে খুব মেঘ করেছে। পূর্ণিমার রাতে কি মেঘ জমে? বৃষ্টি হবে নাকি?
শহরের বৃষ্টি পেরিয়ে আমি মায়ের কাছে উড়তে থাকি। মা রান্না ঘরের গরমে ঘামছে। বাবা বকছে মাকে। আমি একটা ছোট্ট পিঁড়ি পেতে মায়ের গা ঘেঁষে বসে থাকি। মাকে বিরক্ত করি না। রান্নার ঘ্রাণে মাকে সুন্দর লাগছে। আমার মায়ের কোলে শুয়ে থাকতে ইচ্ছা করছে। মাকে গান শোনাতে ইচ্ছা করে। 
মায়ের এক কুণ্ঠিত লজ্জায় আমার বেসুরো গান লা লা লা লা করে উড়তে থাকে। আমার মৃত মায়ের সাথে ভেসে যেতে থাকি। ফুঁপিয়ে কান্না আসে আমার।
বেশ বেলা করে ঘুম ভাঙলে সমস্ত শরীরে অবসাদ টের পাই। এই প্রথম অফিস কামাই করি। ইচ্ছা করছে না চাকরি। মনে পড়ে কাল রাতে নেশা করার কথা। 
মৃত মায়ের কথা মনে পড়ল। একজন ফকিরকে ডেকে কিছু দান খয়রাত করতে হবে ভাবি। মৃত মানুষকে স্বপ্নে দেখলে দান খয়রাত করতে হয়। বিছানায় শুয়ে শুয়ে ম্যাডামের লাবণ্য মুখ, হেঁটে যাবার দোলায়িত শরীর, রান্না করতে করতে বুয়ার বøাউজ পিঠ সব কেমন যেন ভাসতে থাকে ঈগল পাখির মেলে দেওয়া ডানার মতো। বালিশের পাশে শুয়ে থাকা মোবাইল ফোনটা হাতে নিলাম। সেভ করা একটা ৩ মিনিটের পর্নো দেখলাম। 
শরীরজুড়ে একটা কাঁকড়া বিছা কুরকুর করে খেতে থাকল আমাকে। একটা জ্বর জ্বর ভাব ঢাকা শহরের গরমকে পাল্লা দিয়ে আমার গা বেয়ে নিচে নামতে থাকে। মেসের কলতলায় এসময়টা ভিড় কম থাকে। রোদ এসে বারান্দায় জানান দেয় নভেম্বরের শীত আসছে। গোসল করবার সময় অকারণে অসভ্য করে লাক্সের ফেনায় আমি পিচ্ছিল হতে থাকি। 
চোখ বন্ধ করে ম্যাডামের এলায়িত দুলুনি, লাক্সের ঘ্রাণ, মোবাইলের গোপন ভিডিওর চাবুক মেয়েটি আমার সাথে খিলখিল করতে থাকে গোসলের ঝুপুর ঝুপুর পানিতে। আমি আরো ভেসে যাই আরো।
গোসল শেষে বুয়ার সাথে হেসে হেসে কথা বলি। কাল রাতের রেখে দেওয়া অর্ধেক ডিম, লাউশাক আর ডাল দিয়ে একগামলা ভাত খেয়ে ফেলি। একখিলি পান আর গোল্ডলিফ হলে মন্দ হতো না। চোখ দুপুরে ভুস করে ঘুম নামে ঢলানি। 
আবার ঘুম। মাথার উপরে ফ্যানের ঘ্যান ঘ্যান পাখা, নভেম্বরের ভাত দুপুরের আমেজ চোখজুড়ে নৌকা মার্কা ধানের শীষ হয়ে ভাসতে থাকল। দারোয়ানের ডাকে যখন হকচকিয়ে ঘুম ভাঙে প্রথমে বুঝতে পারিনি এখন সকাল কি বিকাল। দারোয়ানের মতলব মার্কা হাসি ও সিরাজগঞ্জের উচ্চারণে যা বলল, তার মানে হলো ম্যাডাম আমাকে সালাম পাঠিয়েছেন ও আমার কপাল খুলে যাচ্ছে।
দারোয়ান আমার হাতে একটা বিশাল বক্স ধরিয়ে দিলো। বক্স খুলতেই ঝকঝকে কাপড় চোপড়। ম্যাডাম আমাকে উপহার দিয়েছেন। এক জোড়া জুতাও আছে। উনি মাপ জানলেন কি করে?
বিকাল বেলা কোথাও যেতে ইচ্ছা করল না। রুমের ভিতর শুয়ে থাকি। মোবাইল ফোনে ইউটিউব থেকে গান শুনি। লালনের গান আমার সব সময় প্রিয়। 
কি সন্ধানে যাই সেখানে/মনের মানুষ যেখানে/আঁধার ঘরে জ্বলছে বাতি/ দিবা রাতি নাই সেখানে।
যেতে পথে কাম নদীতে/ পাড়ি দিতে ত্রিভুবনে।
কত ধনীর ভারা যাচ্ছে মারা/পরে নদীর তোড় তুফানে।

১৬ ডিসেম্বর যখন সবাই বিজয় দিবসের অনুষ্ঠান নিয়ে ব্যস্ত, ঢাকা শহরের লোকজন শীত সকালের চা খেতে খেতে টিভির সামনে বসে তিন বাহিনীর কুচকাওয়াজ দেখছে তখন খুব নিরিবিলি ম্যাডাম আর আমার বিয়ে হয়ে গেল।
স্ত্রীর ডিওএইচএসের বাসায় আমি খালি পায়ে হাঁটি। কী যে ঠান্ডা মেঝে! শীত শীত লাগে! কাঁঠালবাগানের মেস থেকে এই বাসায় উঠে আসি। নিজের চারপাশ কেমন যেন ভিনদেশ লাগে। ইন্সুরেন্সের চাকরিটা ছেড়ে দিতে বলে বউ। বাসার কাজের লোক, বুয়া, দারোয়ান সবাই আমার দিকে কেমন করে যেন তাকায়। বুয়া আমাকে দেখলে কেমন করে যেন ফিক করে হাসে।
বউ আমাকে এখনো কোথাও চাকরি করার অনুমতি দিচ্ছে না। এ-প্রসঙ্গে কথা তুললেই বলে আরেকটু সবুর করতে। সকাল বেলা বউ ঝড়ের গতিতে বাড়ি থেকে বেরিয়ে যায় আসে মোটামুটি দেরি করে। সারাদিন বাসায় আমি একা। টিভি দেখি, ফেসবুক করি। লালনের গান শুনি। আমাদের শোবার বিছানা এক। লুঙ্গি পরে বাসায় থাকার বা রাতে শোবার অনুমতি নাই। আমার দমবন্ধ লাগে। সময় কাটাবার জন্য আমি রান্না শুরু করি। বুয়া অবাক হয় আর ফিকফিক করে হাসতে থাকে।
খুব মন দিয়ে রান্না করি আমি। আজকাল রান্নার রেসিপি পাওয়া অনেক সহজ। খাবার টেবিলে ও আমার রান্না খেয়ে আটখানা হয়ে যায়। অবাক হয়। কোথা থেকে শিখেছি জানতে চায় না। বাইরে যাবার সময় আমি গাড়ি পর্যন্ত এগিয়ে দিয়ে আসি। বড় ব্যাগটা পৌঁছে দিই। রাতে শোবার সময় ওকে খুব নিবিড় করে দেখি। শরীর হালুম করে ওঠে কিন্তু মুহূর্তেই কুঁকড়ে যাই। পারি না কিছুই। ওর তীব্র ব্যক্তিত্বের কাছে পরাজিত হতে থাকি রাতের পর রাত।
অক্ষম একটা যন্ত্রণা শরীরজুড়ে আবাবিল পাখির মতো আমার দিকে ঢিল মারতে থাকে। 
এক ধরনের কষ্ট সারাদিন ঘড়ির কাঁটার মতো ঘুরতে থাকে। বুঝতে পারি আমি যন্ত্রের মতো হচ্ছি। সঙ্গম জিনিসটা কি বুঝতে পারি না। বাথরুমে গোসল করবার সময় যখন সব খুলে ভিজতে থাকি, অবাক হয়ে নিজের শরীরের দিকে তাকিয়ে থাকি।
তীব্র সুগন্ধি ফেনায় আমার শরীর পিচ্ছিল ভেসে যায়। অদ্ভুত শিহরনে আমি কাঁঠালবাগানের কলতলা ভাবতে থাকি, হলুদমাখা সেই বুয়া আমার সামনে ঢঙ করে, খুলে দেয় কামফুল। আমি মাস্টারবেট করি। 
গোসল শেষ করে মাথা মুছতে মুছতে বের হতেই বউয়ের ফোন। হ্যালো বলতেই বউয়ের উচ্ছ¡সিত গলা। বলল টিভি অন করো।
টিভি অন করতেই দেখি আমার স্ত্রী শপথ করছে রাষ্ট্রপতির সামনে। প্রতিমন্ত্রী হয়েছে টেকনোক্র্যাট কোটায়। কী সুন্দর ঝকমকে লাগছে ওকে! অল্পদামি সাদামাটা একটা শাড়ি পরেছে। কী প্রখর ব্যক্তিত্ব!
বাসার ফোন, আমার মোবাইল ফোন ক্রমাগত বাজতে শুরু করে। 
রান্না ঘরে ঢুকে সিংকের কল ছেড়ে দিই কলকল করে পানি পড়তে শুরু করে। হাতের দিকে তাকিয়ে দেখি কাঁঠালবাগানের বুয়ার মতো আমার হাতে রান্নার হলুদ দাগ...বেকিং সোডা হাতে মেখে পাগলের মতো ঘষতে থাকি। হলুদ দাগ ঘষতে থাকি। 
রান্না ঘরের পানি পড়ার শব্দে আমার কান্না ডুকরে ওঠে নিঃশব্দ ফুলের পাপড়িতে। 
মাননীয়া প্রতিমন্ত্রী মহোদয়া,
আমাকে প্রায় সন্ন্যাসী হয়ে উঠতে সাহায্য করায় আপনার প্রতি কৃতজ্ঞতা। আসলেই। আমি মানসিকভাবে বেশ শক্তিশালী হয়েছি এই কয়েক মাসে। এটা দরকার ছিল। অন্তত মানসিক নির্ভরশীলতায় আক্রান্ত হবো না আর আশা করছি। 
রবি ঠাকুরের হৈমন্তী গল্পের বাবার মতো সব ছেড়ে দিতে পারছি, একদম অন্তর থেকে। এই ছোট্ট জীবনের প্রত্যুত্তরেই এই লেখা। ভালোবাসার পিঠে ভালোবাসা, গুরুত্ব দেওয়ার সাথে সাথে গুরুত্ব পাওয়ার আকাক্সক্ষা, আপনাকে ছাড়া কিচ্ছু ভালো লাগছে না এই অকারণ আহ্লাদী অনুভূতির সাথে সাথে এমনি কিছু আশা করা, এইসব আমি সচেতনে আর করব না। 
রিয়েলিজমে বাস করছি। ফ্যান্টাসিতে পুলক আছে কিন্তু ফ্যান্টাসি ডিল করতে জানি না বলে তা বাস্তবে দুঃখকষ্টের কারণও হয়। এখন ফ্যান্টাসিকে বাতিল করে দিয়েছি। 
চরম সুখের অবচেতন মন বলেছে সে রিয়েলিজম বিরোধী। আমি ফ্যান্টাসিতে বাঁচতে চেয়েছি কিন্তু সেই যোগ্যতা আমার নাই। 
ভালো থাকবেন মাননীয়া। আপনার উপর আমার কোনো রাগ নাই। তবে যেই বিপুল পরিমাণ প্রেম ছিল তা মনে পড়লে নিজের জন্যে মায়া হয়। 
এখন হাল্কা লাগছে। আমি আপনাকে ভুলে যাচ্ছি। ভুলে যাচ্ছি বললে বোঝাও যায় না, পকেট আটকে পড়া থেকে মুক্ত হয়ে যাচ্ছি। গোপনে অপেক্ষা আছে মনে হয়। তবে কোনো আকাক্সক্ষা আর নেই। ইগোর কাছে আকাক্সক্ষা হার মেনেছে। অপেক্ষাটাও হার মানছে। 
ভালো লাগছে এই ভেবে যে আমি বড় হচ্ছি এবং কোনো কিছুর জন্য অপেক্ষাটাও আর আমার নেই। 
আপনার মঙ্গল কামনা করছি।
সমালোচক আংকলস টমস কেবিনকে সমালোচনা করতে ছাড়েন নি। বলেছিলেন বইটি - প্রপাগান্ডা সর্বস্ব, মেলোড্রামায় পরিপূর্ন, সাদা মানুষের কলংক গাঁথা, অতিরঞ্জন। যদিও টমের তিনজন প্রভুর মধ্যে দুইজনই ভালমানুষ তবু এমন সমালোচনা শুনতে হয়েছিল হ্যারিয়েট বিচার স্টোয়াকে। আবার কেউ কেউ বলেছিলেন - ওর লেখার কলম নিয়ে এসব বাড়াবাড়ির প্রতিবাদ না করলে একদিন বেয়োনেট নিয়ে কিছু উচ্ছঙ্খল মানুষের ক্রোধ সামলাতে হবে। এর চেয়েও বড় কথা হ্যারিয়েট বিচার স্টোয়া একজন নারী হয়ে এমন সব কথাবার্তা লিখতে যাবে কেন। বলতে হয় হ্যারিয়েট ভ্যাগ্যবতী। স্বামীই তাকে বার বার লেখায় উৎসাহিত করেছিলেন। তাঁর জীবনীকার তাঁর জীবনী গ্রন্থের নাম দিয়েছিলেন - রানওয়ে টু হেভেন। যেখানে জোহানা জনসনের একটা কবিতার চরণ তুলে বলেছেন - To her who in our evil time/ Dragged into light the nation's crime/ With strength beyond the strength of men/ And mightier than the sword, her pen. 

আব্রাহাম লিংকন বলেছিলেন - একটা ছোটখাটো মানুষ ঘটিয়েছিলেন একটা বড় যুদ্ধ। 

কনেকটিকাটের লিচফিল্ডে তাঁর জন্ম। ১৮১১ সালে জুনমাসের ১৪ তারিখে। বাবার নাম ছিল লাইমান বিচার। হ্যারিয়েট বাবার নয়জন সন্তানের ভেতর সপ্তম। মা মারা যাবার পর বাবা আবার বিয়ে করেন। সেখানে তার আরো চারটি সন্তান জন্ম গ্রহণ করে। কালভিনিস্ট বাবার সংসারে ভালমন্দ, ন্যায় অন্যায়ের জ্ঞান ছোট বেলা থেকেই ভালমত জেনেছিলেন হ্যারিয়েট। মানবতার উন্নতির কথা বাড়ির আর সব ছেলেমেয়েও ভাবতো গভীরভাবে। 

১৮৩২ সালে কাজের জন্য বাবা আসেন সিনসিনাটি। এখানেই প্রথম হ্যারিয়েট দাস স্টেট কেনটাকির দাসেদের জীবনের বিবিধ করুণ ও অমানবিক ঘটনার সঙ্গে পরিচিত হন। তার ভাইয়েরা এই দাসপ্রথার বিরুদ্ধিতা করেছে। নানা ভাবে এসব ভয়ানক জীবনের মুক্তির কথা ভেবেছে। হ্যারিয়েট শোনেন আর ভাবেন। তখনো লিখতে শুরু করেননি। 

১৮৩৬ সালে ওর বিয়ে হয় কালভিন স্টোয়া, যিনি ধার্মিক, বাইবেল পড়ান, সৎ ও মানবিক জীবনের প্রতি তাঁর সমর্থন চিরকাল। হ্যারিয়েট প্রথমে ম্যাগাজিনে একটু একটু করে লিখতে শুরু করেন। ওয়েস্টার্ন মাসিক পত্রিকা, দি নিউইয়র্ক এভানজেলিস্ট। তাঁর প্রথম উপন্যাসের নাম ‘দি মে ফ্লাওয়ারঃ স্কেচেস এ্যান্ড সিনস এ্যান্ড ক্যারেকটরস আমোং দ্য ডিসিডান্টস অফ দ্য পিউরিটানস’।


১৮৫০ সালে ছয় জন ছেলেমেয়ে নিয়ে স্বামীর কাজের কারণে তাদের মেইনসএ আসতে হয়। এই বছর ‘ফিউজিটিভ সেভ এ্যাক্ট’ প্রচলিত হয়। যদি কোন ক্রিতদাস কোনমতে পালিয়ে উত্তরে চলে যায় তাদের জোর করে ফিরিয়ে আনার আইন। উত্তরে দাসপ্রথা তখন আর ছিল না। এই আইনের ভয়াবহতা কি হতে পারে সেটা জেনে হ্যারিয়েটকে এইসব নিয়ে লিখতে নিজেকে বাধ্য করায়। তখন আর চুপ করে ছয়জন ছেলেমেয়ে ও স্বামী ও সংসার নিয়ে মেতে থাকা সমীচিন মনে হয় না তার। যারা দাস প্রথা পছন্দ করতেন না সেই ‘এ্যাবোলোসনিস্টের’ একটা পত্রিকা ছিল, নাম তার - ‘দি নেশনাল এরা’। এখানেই লিখতে শুরু করেন। নাম দিয়েছিলেন - ‘আংকল টমস কেবিন অর দি লাইফ আমোং দ্য লো লি’। তিনি টমের মৃত্যু এবং আর দুজন পলাতক ক্রিতদাসের লুকিয়ে থাকা নিয়ে লেখা শুরু করেন। টম বলেনি সেই গোপন জায়গার কথা যেখানে পলাতক ক্রিতদাস লুকিয়ে থাকে। ফলে তাকে মারতে মারতে মেরে ফেলা হয়। বলেন হ্যারিয়েট - এটা আমার ভোকেশন বা ভেতরের ডাক, আমি লিখছি না আমি ছবি আঁকছি। ঈশ্বর আমাকে দিয়ে এমন একটা কাজ করাবেন বলে ঠিক করেছেন। আমি কেবল তাঁর হাতের অস্ত্র। সেটা যাই হোক তিনি যে সমস্ত আমেরিকায় তোলপাড় এনেছিলেন, বিবেকের সমস্ত কলকবজাকে সজোরে নাড়া দিয়েছিলেন, রীতিমত হৈ চৈ পড়ে গিয়েছিল এই একটি বইতে সে বিষয়ে কোন প্রকার সন্দেহ নেই। তিনি সেই মহৎ নারী লেখক যিনি ভালর সঙ্গে মন্দও লেখেন। কাজেই টমের আগের দুই প্রভু শেলবিরা। যারা তাকে ভালমত দেখাশোনা করেছে। কিন্তু মারা যাবার পর গরু ছাগলের মত বিক্রি হয়ে যায় টম। ঘটনাক্রমে সেন্টক্লেয়ার নামের আর একজন ভালমানুষ তাকে ক্রিতদাস হিসাবে গ্রহণ করে। এদের মেয়ে ইভার প্রাণ বাঁচিয়েছিল টম। এরপর যখন সেন্টক্লেয়ার মারা যায় আবার সে বিক্রি হয়ে যায় আর একজন ক্রিতদাসের মালিকের কাছে। যার নাম সাইমন লেগরি। এ ছিল ভয়ানক শয়তান, একেবারে বদমায়েশের চুড়ান্ত। ক্রিতদাসকি মানুষ হয় নাকি? একটা জন্তু বৈত নয়? তার জন্য আবার এত ভাবতে হবে। ক্রিতদাস পালাবে কেন? যদি পালায় তাদের ধর, বেত মার, আগুনে পোড়াও, কড়াইতে ঝলসাও। এমনি নানা সাধারণ ঘটনা। সাইমন লেগরির অত্যাচারের রক্তস্রোত বেয়ে একদিন মুক্তি পায় ক্রিতদাস। আর আমি যদি বলি এই মুক্তির প্রফেট এলিজাবেথ বিচার স্টোয়া নামের একজন ছোটখাটো নারী যার গ্রন্থ কেউ কেউ বলেন প্রচার পুস্তিকা তাহলে বোধকরি বেশি বলা হবে না। 

ভেবেছিলেন দু একখানা বই বিক্রি হলেও হতে পারে। না হলে লোক ধরে ধরে বিনাপয়সায় দান করতে হবে। কিন্তু এই বইকে বলা হয় ‘পাবলিশিং ফেনোমেনান’। দুইদিনে বিক্রি হয় পাঁচহাজার। তিন সপ্তাহের মধ্যে বিক্রি হয় কুড়ি হাজারের মত। এরপরের হিসাব এমন কেবল আমেরিকাতেই তিন মিলিয়নের বেশি বই বিক্রি হয়ে যায়। এখনো বিক্রি হচ্ছে। চল্লিশটিরও বেশি সংস্করণ হয় তখন। হটকেকের মত বিক্রি। পৃথিবীর যে কোন সভ্যভাষাতেই এই বইএর অনুবাদ হয়েছে। লংফেলো নামের কবি বিস্ময়ে লেখেন
টলস্টয় বলেন এতবড় কাজ সাহিত্য আর শিল্পের জগতে আগে ঘটতে দেখা যায়নি। ‘লা মিজারেবল’ বা ‘টেল অব টু সিটিসের’ সাফল্যের সঙ্গে তুলনা করেন তিনি। নানা জায়গায় নাটক হতে থাকে এই বই নিয়ে। তখনই শুরু হয় কিছু বিরোধী কথাবার্তা। এটি সাদাদের ছোট করছে। এমনি নানা কথা। কিন্তু বিরূপ সমালোচনা তৃণখন্ডের মত ভেসে যায় জনপ্রিয়তার কাছে। এরপর আংকল টম ক্রিতদাসের নাম এমন একটা নাম হয়ে যায় যার মুক্তি সকলেই চায় কেবল এই চরিত্রের কারণে। একটা অসাধারণ কিংবদন্তির জন্ম হয়। যখনই সমালোচনা কিছু বলতেন, উত্তরে বলতেন তিনি - ঈশ্বর যেখানে এসব চান না তখন মানুষ কি করে এসব ধরে রাখতে পারে। একে তিনি তার আত্মার চিৎকার বলে উল্লে¬খ করেন। 

এরপর আরে নানা তৎকালীন সংস্কারমূলক কাজে যোগ দেন তিনি। নারীর ভোটাধিকার তার মধ্যে একটি। এরপর ক্রিতদাস নিয়ে আর একটি বই লেখেন ‘ড্রেডঃ এ টেল অব দ্য গ্রিট ডিসমেল সোয়াম্প’। কিন্তু আংকল টমের মত জনপ্রিয় আর কোনটি নয়। কিন্তু অন্যের সমালোচনায় কলম বাক্সে তুলে রেখে রান্নাবান্না করবেন? না। সেটা বোঝাতেই পরের বইটি লেখেন তিনি। যেখানকার বিষয়বস্তু দাসপ্রথা। এ ছাড়াও ছেলেবেলার গল্প, কবিতা, স্মৃতিচারণ, ভ্রমন নিয়েও কিছু লেখেন। কিন্তু আর কিছু না লিখলেও ক্ষতি ছিল না। ১৮৫৯ সালে প্রকাশ করেন ‘দি মিনিসট্রি ওুয়িং’, ১৮৬২ সালে ‘দি পার্ল অব অরস আইল্যান্ড’, ১৮৬৯ সালে ‘ওল্ড টাউন ফোকস’। এ ছাড়া লিখে চলেন পত্র পত্রিকায়। মাঝে মাঝে চার্লস ডিকেন্সের মত পড়ে শোনাতেন বিভিন্ন সভাসমিতিতে। কাজ হতো অনেক। লোকজন চেতনায় উদ্দীপ্ত হতেন, বিবেকের মরচে ঘসে ঘসে উজ্জ্বল করতেন। ১৮৮০ থেকে ৯০ সালের ভেতরে তাঁর ছোটখাটো শরীরটা খারাপ হয়ে যায়। আংকল টম বিক্রি করে যে টাকা পেয়েছিলেন তা দিয়ে একটা বাড়ি বানিয়েছিলেন। জীবনের শেষ কটা দিন সেখানেই বাস করতেন। 

তার বইটা ছিল সাহিত্যের এমন এক স্তম্ভ যার উপরে সমস্ত মানব সভ্যতা দাঁড়িয়ে থাকে। নিজে বলেন দাসপ্রথা নিয়ে আরো বেশ কিছু গ্রন্থ রচিত হয়েছে কিন্তু এইবইএর মত আর একটিও নয়। এইভাবে সাড়া জাগায়নি আর কোন বই। 
১৮৯৬ সালে এই অসাধারণ নারী মারা যান। রেখে যান ক্রিতদাসমুক্তির বাইবেল। বা বলা যায় মানবমুক্তির বাইবেল। 

ভাবতে ভালো লাগে হ্যারিয়েট বিচার স্টোয়া একজন নারী। জয়হোক সকল নারী লেখকের।
কানাডা-আফগানিস্তানঃ দ্য ব্রেডউইনার

২০১৭ সালের অস্কার দৌড়ে এনিমেটেড মুভি বিভাগে এগিয়ে ছিল ব্রেডউইনার মুভিটি। শেষপর্যন্ত অস্কার জিতে নেয় কোকো। পত্রিকায় খবরটি জেনে আমি ব্রেডউইনার মুভিটি দেখি। মুভিটি দেখে ভালোলাগার পর গুগল করে জানতে পারি সিনেমাটি বানানো হয়েছে কানাডিয়ান ঔপন্যাসিক ডেবোরাহ ইলিচের দ্য ব্রেডউইনার উপন্যাস অবলম্বনে। উপন্যাসটি প্রকাশিত হয় ২০০০ সালে। ২০১৩ সালের মাঝামাঝি এসে বইটির ৩৯টি সংস্করণ শেষ হয়ে যায়। বইটির পিডিএফ ভার্সনও পেয়ে যায়। কলেবরে খুব বেশি বড় না হওয়ার কারণে শেষ করতে সময়ও লাগেনি। উপন্যাসটি প্রেক্ষাপট তালেবান নিয়ন্ত্রিত কাবুল শহর। একটি দরিদ্র পরিবারের গল্প যে পরিবারের একমাত্র রোজগেরে পুরুষটি বৃদ্ধ এবং খোড়া। বাড়িতে চার মেয়ে ও স্ত্রী। ছেলেটা এক বোমা বিষ্ফোরণে নিহত হয়েছে। তালেবানের নির্দেশে শহরে মেয়েদের ঘরের বাইরে বের হওয়ার সুযোগ নেই। বৃদ্ধের সঙ্গে বাড়ির সবচেয়ে আট বা নয় বছরের মেয়ে পারভানা বোরখা পরে বাজারে বসে। ওরা বাড়ির অপ্রয়োজনীয় বা অল্প প্রয়োজনীয় জিনিসগুলো বিক্রি করে দেয়। আর কিছু আয় হয় চিঠি পড়ে।

তালেবানরা একদিন বৃদ্ধ বাবাকে ধরে নিয়ে জেলে বন্দি করে রাখে। শিশু ও কন্যাদের নিয়ে বিপদে পড়ে যায় মা। বাড়ির বাইরে খাবার ও পানি আনার জন্য কাউকে না কাউকে বের হতে হবে। যেহেতু কোনো নারী পুরুষসঙ্গী ছাড়া বের হতে পারে না, তাই পারভানার চুল ছোট করে ছেলের বেশে বাজারে পাঠানো হয়। পারভানা আবিষ্কার করে তার মতো আরও মেয়ে ছেলের বেশে চা বিক্রি করে বা অন্যান্য টুকিটাকি কাজ করে সংসারের হাল ধরেছে। বেশিরভাগ সংসার পুরুষশূন্য হতে চলেছে। পারভানার মতোই আরেক মেয়ে সাজিয়ার সঙ্গে তার বন্ধুত্ব হয়। তারা আয় বাড়ানোর জন্য পুরানো কবরস্থান খননেন কাজ করে। একদিন পারভানা জানতে পারে তার পরিবার পাকিস্তানে চলে যাচ্ছে। তার বড়বোন নুরি সেখানে বিয়ে করে চাকরি করবে। পারভানা কাবুল ছেড়ে যায় না, বাবার জেল থেকে মুক্তির জন্য অপেক্ষা করে। বাবা মুক্তি পেলে সে তার পরিবারকে খুঁজে পেতে বাবাকে নিয়ে পাকিস্তানের পথে পা বাড়ায়। 

উপন্যাসে তালেবান শাসিত কাবুল শহরের বীভৎস চিত্র ফুটে উঠেছে। নারীদের শিক্ষা ও বাইরের আলোবাতাস বঞ্চিত বন্দিজীবন এবং পরিস্থিতির মোকাবেলায় সাহসি হওয়ার গল্প এই উপন্যাসে ফুটে উঠেছে। ঔপন্যাসিক ডেবোরাহ ইলিচ পিস মুভমেন্ট এবং অ্যান্টি-ওয়ার মুভমেন্টের অংশ নিয়ে ১৯৯৭ সালে পাকিস্তানে আসেন। সেখানে আফগান শরণার্থী ক্যাম্পে অনেক নারী-পুরুষের সাক্ষাৎকার গ্রহণ করেন। সেই সাক্ষাৎকার থেকে তিনি পরপর তিনবছরে সিরিজ আকারে তিনটি উপন্যাস লেখেন - দ্য ব্রেডউইনার (২০০১), পারভানাস জার্নি (২০০২) এবং মাড সিটি (২০০৩)। এই সময় তিনি তালেবানদের কাছ থেকে মৃত্যুর হুমকিও পেয়েছেন।
আমেরিকা-নেপালঃ সোল্ড

সোল্ড উপন্যাসটি আমি হাতে পাই নীলক্ষেতে, বছর তিনেক আগে। লেখক প্যাট্রিসিয়া ম্যাককরমিককে আমি কিছুটা জানতাম কিশোর উপন্যাস ‘কাট’ এবং মার্কিন সাংবাদিক হিসেবে। বইটি কিনে নিই এটির প্রেক্ষাপটের কারণে। উপন্যাসটি ভারতীয় উপমহাদেশের সেক্সুয়াল স্লেভারি নিয়ে লেখা। পড়তে শুরু করে বুঝতে পারি এটি ডকুফিকশন। লেখক প্রচুর গবেষণা ও সাক্ষাৎকার নিয়ে লিখেছেন। উপন্যাসটি প্রকাশিত হয় ২০০৬ সালে। উপন্যাসের গল্পের কেন্দ্রিয় চরিত্র লক্ষ্মী নামের এক নেপালি মেয়ে। তাকে অপহরণ করে ভারতের যৌনপল্লীতে পাচার করে দেওয়া হয়। উপন্যাসটি লক্ষ্মীর বয়ানে ছোট ছোট অনুচ্ছেদ ভাগ করে লেখা। প্যাট্রিসিয়া এই উপন্যাসটি লেখার জন্য ভারতের সীমান্তঘেষা যৌনপল্লীতে যান। তিনি নেপালে পাচার হয়ে যাওয়া নারীদের ভেতর থেকে যাদের উদ্ধার করা গেছে তাদের ভেতর থেকে কয়েকজনের সাক্ষাৎকার গ্রহণ করেন। উপন্যাসের গল্পে লক্ষ্মী নামের তের বছর বয়সী নেপালি কিশোরীকে তার সৎ বাবা একজন অপরিচিত মানুষের হাতে তুলে দেন শহরে কাজ করতে পাঠাচ্ছেন বলে। দরিদ্র সংসারের বোঝা কমাতে লক্ষ্মী একবুক আশা নিয়ে হিমালয়ের পাদদেশের বাড়ি ছেড়ে অচেনা শহরের উদ্দেশ্যে পাড়ি দেয়। একটা সময় সে জানতে পারে সে যেখানে এসেছে এটা কোনো ভদ্রলোকের বাড়ি নয়, বেশ্যাপল্লী। তার সৎ বাবা তাকে বিক্রি করে দিয়েছে। লক্ষ্মীর বর্ণনা থেকে তার সেই ভয়ঙ্কর জীবনের গল্প এখানে উঠে এসেছে। 

উপন্যাসটি অবলম্বনে ২০১৬ সালে নির্মিত হয় চলচ্চিত্র। নির্মাতা মলি’স পিলগ্রিম শর্টফিল্মের জন্য অস্কারজয়ী জেফ্রে ডি ব্রাউন। ছবিতে আসামী অভিনেত্রী নিয়ার সাইকিয়া লক্ষ্মীর চরিত্রে অভিনয় করেন। আমেরিকান অভিনেতাদের পাশাপাশি ভারতীয় অভিনেতাদের ভেতর আরও উল্লেখযোগ্য হলেন কলকাতার পরমব্রত চট্টোপাধ্যায়। 

চীনঃ ওয়াইভস অ্যান্ড কনকুবাইনস

বর্তমান চীনা কথাসাহিত্যে জনপ্রিয় লেখক সু টং। তিনি বেশকিছু উপন্যাস এবং প্রায় দু-শতাধিক ছোটগল্পের রচয়িতা। তার সবচেয়ে আলোচিত উপন্যাস ‘ওয়াইভস অ্যান্ড কনকুবাইনস’ প্রকাশিত হয় ১৯৯০ সালে। এর পরের দেশটির খ্যাতনামা পরিচালক ঝাঙ উইমউ উপন্যাসটি অবলম্বনে নির্মাণ করেন ‘রেইজ দ্য রেড ল্যানটার্ন’ সিনেমাটি। সিনেমাটি দর্শকপ্রিয়তা অর্জন করলে এই নামেই উপন্যাসটির ইংরেজি অনুবাদ প্রকাশিত হয়। সিনেমাটি দেখার পর থেকেই ইচ্ছে ছিল বইটি পড়ার। কিন্তু বাংলাদেশে বইটি কোথাও পাওয়া যাচ্ছিল না। অবশেষে আমার আগ্রহের কথা জানালে লন্ডন থেকে কথাসাহিত্যিক-অনুবাদক সালেহা চৌধুরী বইটি আমার জন্য নিয়ে আসেন। 

উপন্যাসে বিংশ শতাব্দির শুরুতে চীনে নারীদের উপর সামাজিক নিপীড়নের এক বাস্তবধর্মী চিত্র উপস্থাপন করা হয়েছে। একনায়কতন্ত্রের বিরুদ্ধে প্রতীকী প্রতিবাদ হিসেবেও দেখার সুযোগ আছে। বিশ্বের বিভিন্ন দেশে সাংস্কৃতিক পার্থক্য থাকলেও নারীদের ওপর বঞ্চনার রূপ যে প্রায় সবখানে একই, উপন্যাসটি পড়লে বোঝা যায়। একবিংশ শতকের উল্লেখযোগ্য নারীবাদী উপন্যাস হিসেবে তাই এর পাঠ চলছে।

উপন্যাসের গল্প গড়ে উঠেছে সঙলিয়ান নামের উনিশ বছরের এক তরুণীকে কেন্দ্র করে। সঙলিয়ানের বাবা তার পরিবারকে চরম আর্থিক সঙ্কটের মধ্যে রেখে হঠাৎই মারা যায়। বাধ্য হয়েই সঙলিয়ানকে বিয়ে করতে হয় চেন যুয়োকিয়ান নামের এক সম্ভ্রান্ত পরিবারের বয়স্ক পুরুষের সঙ্গে। সঙলিয়ান ছাড়াও চেনের আরও তিনজন স্ত্রী (উপপত্নী) ছিল। সঙলিয়ন বিয়ের পর বুঝতে পারে, প্রত্যেক স্ত্রী সমভাবে ভোগ-বিলাসী জীবনযাপন করতে পারে না। চেন প্রতিদিন সিদ্ধান্ত নেয় সে কোন স্ত্রীর সাথে রাত্রিযাপন করবে, এবং শুধুমাত্র সেই স্ত্রী সেদিনের জন্য বিশেষ সম্মান পায়। যে স্ত্রীর সাথে চেন রাত্রিযাপন করবেন বলে সিদ্ধান্ত নেয়, তার ঘরের সামনে হারিকেন জ্বালিয়ে রাখা হয়। স্বামীর আনুকূল্য পাবার জন্য স্ত্রীদের ভিতর চলে তীব্র প্রতিযোগিতা।

রেডলন্ঠন বা জ্বলন্ত হারিকেন এখানে চার স্ত্রীর উপর তাদের স্বামী বা তৎকালীন পুরুষতান্ত্রিক চীনাসমাজ কর্তৃক চাপিয়ে দেওয়া বঞ্চনার প্রতীক হয়ে উঠেছে।


জাপানঃ ওম্যান অন দ্য আদার সোর

‘ওম্যান অন দ্য আদার সোর’ উপন্যাসটি লেখিক মিটসুয়ো কাকুটা (১৯৬৭, ইয়োকোহামা, জাপান)-কে বিশেষভাবে পরিচিত করিয়ে দিয়েছে। উপন্যাসটি আমি হাতে পাই রাজশাহী বিশ্ববিদ্যালয়ের কেন্দ্রীয় লাইব্রেরিতে। কোনো এক জাপানি প্রতিষ্ঠান থেকে উপহার দেওয়া। চমৎকার দৃষ্টিনন্দন প্রকাশনা। কয়েকটা ক্লাস ফাঁকি দিয়ে পড়ে ফেলি। 

জাপানের মধ্যবিত্ত, স্বামী-পরিত্যক্তা নারীদের মনস্তাত্ত্বিক ও অর্থনৈতিক টানাপোড়নের এক সার্থক ও শৈল্পিক উপস্থাপন ঘটেছে এই উপন্যাসে। উপন্যাসটি ২০০৫ সালে জিতে নিয়েছে জাপানের সম্মানীয় ‘নাওকি পুরষ্কার’। এছাড়াও বইটি উঠে এসেছে জাপানের সর্বাধিক পঠিত আধুনিক উপন্যাসগুলোর তালিকায়।

উপন্যাসটির কাহিনি গড়ে উঠেছে মাঝবয়স্ক সায়োকো এবং অই নামক স্বাধীনচেতা আত্মবিশ্বাসী দুজন নারীকে ঘিরে। সায়োকো অই-এর ‘হাউজিং অ্যান্ড ট্রাভেলিং এজেন্সি’তে কাজ করে। অয়-এর সংস্পর্শে এসে জীবন সম্পর্কে হতাশাগ্রস্ত সায়োকো বেঁচে থাকার অর্থ খুঁজে পেতে শুরু করে। আপাতদৃষ্টিতে, অয়কে আশাবাদী ও আত্মাবিশ্বাসী মনে হলেও প্রকৃতপক্ষে সে জীবন থেকে পালিয়ে বেড়াতে চায় প্রতিনিয়ত। স্কুলে পড়াকালীন সময়ে ক্লাসমেটদের হাতে বিভিন্নভাবে নির্যাতনের স্বীকার হয় অয়, যে কারণে এক ধরনের ভয় তাকে তাড়া করে বেড়ায় এখনো। 

বর্তমান সময়ে অয় এবং সায়োকোর মধ্যেকার নিবিড়-বন্ধুত্বপূর্ণ সম্পর্ক এবং অয়-এর অতীত জীবনের ভীতিকর অধ্যায় আমাদের আধুনিক জীবনের বৈপরীত্য (fear and joy) সম্পর্কে সজাগ করে তোলে।

ঘানাঃ সসু’ কল

ঘানার শিশুতোষ কথাসাহিত্যিক মিশাখ আছারে(১৯৪৫, ঘানা)-কে বিশ্বসাহিত্যে পরিচিতি এনে দিয়েছে তাঁর উপন্যাস ‘সসু’ (১৯৯৭)। বইটি ১৯৯৯ সালে জিতে নেয় ইউনোস্কের সেরা শিশুসাহিত্যের পুরস্কার এবং স্থান করে নেয় আফ্রিকার সেরা একশ বইয়ের তালিকায়।

সসু নামক এক পঙ্গু বালক এই উপন্যাসটির কেন্দ্রীয় চরিত্র। পরিবারের বাইরের জগতের সাথে তার কোন যোগাযোগ নেই। সসুর বেঁচে থাকার অবলম্বন হয়ে দাঁড়াই অতীত জীবনের কিছু খণ্ডিত স্মৃতি- যখন সে তার মায়ের পিঠে ভর করে রৌদ্রে ঘুরে বেড়াত। আশে-পাশের মানুষ তার জন্য প্রার্থনা করতো যাতে সে হাঁটতে পারে। পরিবারে বাবা ও ভাই-বোনের কাছ থেকে লেখাপড়া থেকে শুরু করে অনেককিছুই শিখে সসু। শুধু শিখতে পারে না ‘হাঁটতে’। প্রকৃতির এই চরম অভিশাপকে বয়ে বেড়াতে বেড়াতে একসময় নিজেই অভিশপ্ত হয়ে ওঠে প্রতিবেশীদের কাছে। তারা পরামর্শ দেয়, পরিবারের কল্যাণের জন্য সসুকে ঘর থেকে বের করে দেওয়া উচিত।

সসুর সঙ্গী বলতে বাড়ির ঐ একমাত্র কুকুরটাই। কখন কখন কুকুরটাকে খুব হিংসে হয় সসুর- কেমন সুন্দর হেঁটে বেড়ায় সে! প্রশ্ন করে নিজেকে- একজোড়া মজবুত, শক্ত পা ছাড়া একটা বালকের গুরুত্ব কোথায়?

উপন্যাসটির শেষের দিকে দৃশ্যপটের পরিবর্তন হয়। সসুর উপস্থিত বুদ্ধির জন্য বেঁচে যায় বেশ কয়েকজনের জীবন। ফলে সসু শেষ পর্যন্ত হাঁটতে পারে না ঠিকই কিন্তু সমাজের সকলে তার গুরুত্ব টের পেতে শুরু করে। বইটি সম্পর্কে সমালোচক আবিগেইল বলেছেন
তবু তুই রোদ্দুর ছুঁয়ে ছুঁয়ে থাক
আমি না হয় বাতাসের সঙ্গেই বাঁধি ঘর!
কিছু পাগলামি ছড়িয়ে দিই
নদীর ঢেউয়ে, কোলাহলে 
কুয়াশার মতো ঝাপসা অস্পষ্ট 
রাতের রতিলিপি
ভ্রূণের কাহিনি হয়ে গড়িয়ে পড়ে
সকালের রোদে
তোর বসন্তদিনে
আমার মায়াময় শীত রান্না করে 
অষ্টব্যঞ্জন 
তুই খাবি না সই?

কে বলে তোর হাত মৃত্যুর মতো হিম?
আমি তো উষ্ণতাকেই বুকে তুলে নিই
অতীতচারিতা থেকে বেরিয়ে আসে
গল্পের হাত-পা, মাথা কিংবা ধূসর ঠৌঁট
গোপন নদীর কাছে জমা রাখি তোকে
তুই ডুবসাঁতারে আয়... 
স্বজনসুবাসে ভাসে মৎস্যগন্ধা-নারী
ও নদী জল দাও
শরীরী-চৈতন্যে
মনমাঝি বেঘোরে ঘুমায়
দিন যায়...
ভালোবাসা, তবু তুই লেপ্টে থাক গায়ে গতরে..


জলম্যাজিকের ভোরবিদ্যা
ফকির ইলিয়াস

আমি বহুবার লিখিত হয়েছি মেঘজীবনীর খাতায়।
বহুবার; জলম্যাজিকের ভোরের ভেতর নিজেকে-
আবিষ্কার করতে করতে দেখেছি, প্রেমিক হয়ে উঠছি
বিকিরণের। কখনও প্রণয়ে জড়িয়ে পড়েছি পারমাণুর
সাথে। যে জল ছাই রেখে যায়,
ভেসেছি বহুকাল সেই জলে, সেই বাষ্পানলে।

তালি দেয়া ক্যাম্বিসের গায়ে আঁকতে চেয়েছি একটি
সনাতন সূর্যের মুখ। যে গ্রহে মানুষ বাস করে,
কিংবা যে শক্তি নিয়ন্ত্রণ করে ঈশ্বরের চোখ-
চেয়েছি সেই চোখে রেখে যেতে আমার নেত্রযুগল।

আমি কোনও দিনই আত্মকাব্য লিখবো না,
এই শর্তে আষাঢ়কে বলেছি,
তুমিই না হয় আমাকে একটু ভালোবাসা দিও।


সঞ্চয়ে প্রথমটুকু
এলিজা খাতুন

থমকে দাঁড়ায় যদি সচল সম্পর্ক,
যদি সুদীর্ঘ দিন হয় দুর্দিনের প্রতিচ্ছবি,
সান্নিধ্যে অতিবাহিত সময় যদি হয়-
হাহাকারের পিরামিড,
ব্যর্থ আস্ফালন বেজে ওঠেই সামঞ্জস্যের নূপুরে

অন্তরের ঐশ্বর্য জলাঞ্জলি দেওয়া কেন অমন পদক্ষেপে!

সম্মুখ যাত্রায় পেছনের টান-
টানের বদলে টান মুছে ফেলা ঢেউ হয় যদি!
সতর্কের গহীনে হারায় যদি সজনের বুকের গভীরতা 
যদি ইতিবৃত্ত শুনি-
ঠোঁটের উপর ভর করা অর্ধস্ফুট ধ্বনির 
অসময়ের ছন্দে কেন তবে শব্দ-বিন্যাস-অন্বষণ!
কোন্ মোহন-বাক্য গঠন হয় তাতে!

অসুবিধা কি! তার চাইতে অটুট বোধে-
চেয়ে থাকা বিস্ময়খানি আকস্মিক বেড়ে গিয়ে-
দূর থেকে ফের শুরু হয় যদি প্রথমটুকু!


শুধু একটি কমলা খেতে চেয়েছিলে
আনোয়ার কামাল

তুমি শুধু একটি কমলা খেতে চেয়েছিলে 
স্রেফ একটি কমলা
মৃত্যুর শেষ ঘণ্টা নিয়ে দপ্তরি ঠিক দাঁড়িয়ে
অপেক্ষায় ছিল তোমার কমলা খাওয়ার

আমরা কেউ তখনো ঠিক বুঝে উঠতে পারিনি
তোমার প্রেয়সীও খানিক বিরক্তিতে কুঁকড়ে ছিল
আর তোমার প্রিয় দুজন ভক্ত- 
তারা হাল ছাড়েনি
একের পর এক তোমার কালজয়ী কবিতার পঙ্ক্তি
আওড়ে যাচ্ছিলো অবলীলায়

তুমি শুধু একটি কমলা খেতে চেয়েছিলে
আহা! কমলা; পৃথিবীর মতো কমলা-
শেষবারে শুধু একবার
তুমি একটা কমলা খেতে চেয়েছিলে!
‘ইলিশ মাছে’- শুনেই বহুদিন পর সফরের কানে বেজে ওঠে কথাটা। সে ফিক করে একটু হেসেও ওঠে। সত্যি বলতে কি হাসির কারণটা সবখানে বলাও যায় না। অমন ফিক করে হেসে ওঠা যায় শুধু। সেই সময়ে মহাপরাক্রমশালী দারোগাকে কত সহজে তার বাপ কথাটা বলেছিল! আলাভোলা বলেই বলতে পেরেছিল। তার বাপের বলা সেই কথা সারা এলাকায় ছড়িয়ে পড়েছিল। লোকে লোকে রটে গিয়েছিল। রটবেবাই না কেন? দারোগা তার বাপকে যে দৌড়ানি দিয়ে ছিল। সারা এলাকার লোক দেখেছিল সেই ধাওয়া। পেটমোটা দারাগো হেড়ো পাতলা সফরের বাপের সঙ্গে অবশ্য দৌড়ে পারেনি। সেদিন তো ধরতেই পারেনি, তার বদলে সারা এলাকায় রটে গিয়েছিল ওই গল্প। দবির দারোগাকে কী অবলীলায় শান্তভাবেই না কথাটা বলেছি তার বাপ! ওই যে বিখ্যাত কেচ্ছায় আছে না, রাজাকে এক বাচ্চা ছেলে বলেছি, ‘ও মা সে কী! রাজামশায়, আপনার গায়ে জামা নেই কেন?’ অনেকটা সেই রকম করেই কথাটা বলেছিল। আসলে জানতই না কে দবিরউদ্দিন, কীইবা তার ক্ষমতা বা দাপট।

চুপচাপ গাড়ি চালাচ্ছে সফর। মাঝে মাঝে কানে আসছিল তানহা-তাবিবের কথাগুলি। এখন তাবিব বলছে তানহা চুপচাপ শুনছে। তাবিব বলছিল, ‘কখন কোথায় কীভাবে জাল ছুঁড়তে হয়, জানা লাগে। নইলে ওই জাল ফেলাই সার। বুঝলে? কী বুঝলে?’ তানহা জানালা দিয়ে বাইরের মাঠ দেখছে। কতদিন পর দেশে এসেছে তাবিব। তাও গ্রামের বাড়িতে যাওয়ার ইচ্ছা ছিল না। তানহা ধরে নিয়ে এসেছে। কথা উঠিয়েছিল তানহা। বিষয়টা ছিল যে, সবাই সব কিছু পারে না, আর কিছু কিছু লোক অবস্থা মতো ব্যবস্থা নিতে ওস্তাদ। 

তাবিব বলছিল, এক বিলাসবহুল জাহাজের, মানে প্রমোদতরীর, ইঞ্জিন থেমে গেলে, কেউ যখন সেটা আর চালু করতে পারছিল না, তখন এক বুড়ো মতো লোক এগিয়ে এল। সে ইঞ্জিনরুমে গেল। তারপর দেখেটেখে বলল, তাকে একটা হাতুড়ি দিতে। সে হাতুড়ি নিয়ে মাত্র দুটো বাড়ি দিতেই ইঞ্জিন আবার চালু হয়ে গেল। কেলেংকারির হাত থেকে বাঁচাল কোম্পানিটি। মহাখুশি হয়ে ক্যাপ্টেন সেই লোকটিকে বলল যে, লন্ডনে গিয়ে যেন বিলটা পাঠিয়ে দেয়। সে বিল পাঠাল। আর ক্যাপ্টেন দেখল, বিল হয়েছে দু-হাজার পাউন্ড। সে তো রেগেমেগে আগুন। কী! মাত্র দুটো বাড়ি দেওয়ার জন্য দুহাজার পাউন্ড! খুব বেশি হলে দু-পাউন্ড নিতে পারে সে। লোকটিকে তলব করা হয়, সে বলে, স্যার দুটি বাড়ি দেওয়ার জন্য অবশ্যই বিল দু-পাউন্ড। কিন্তু কোথায় বাড়িটা দিতে হবে, তার জন্য বাকি এক হাজার নশো আটানব্বই পাউন্ড। তো বুঝছ তানহা ডারলিং, বেশির ভাগ লোকই জানে না কোথায় বাড়ি দিতে হবে।

তাবিবের ফুপাত বোন। এখন পরেছে ফতুয়া আর জিনস। ওড়না নেই। তানহার জন্মের সময় তাবিব ক্লাস এইটে পড়ে। ছোটবেলায় গুটলুপুটলু ছিল মেয়েটা। এখন ছিপছিপে লম্বা তানহা রীতিমতো তন্বী তরুলতা বহ্নি আঁখি। আহা আগে কী সব গান ছিল! জীবনের কত কিছুর সঙ্গে মিলিয়ে দেওয়া যেত। আর এখন এই এল, তো মুছে গেল। 

তানহা বলে, সারফেস লেবেলের জিনিস মুছে যেতেই আসে, বা তৈরি হয়। চট করে এই ভাঙে তো ওই গড়ে। যা কিছু গভীর তা তো খনির মতো। অনেক পরে খুঁজে পায় লোকে। আর ওপরের যা কিছু সময়ের ফেরে আর দরকারে সেখানে ঘাট হয় অঘাট, আর অঘাট হয় ঘাট। ঢাকার হাতির ঝিল এলাকাটা কী ছিল, আর কী হলো ভাবা যায়!

তাবিবকে তানহা ধরে নিয়ে যাচ্ছে চাঁদপুর। ওদের গ্রামের পাশে একটা খাল। বিষ্ণুদী খাল। এখন গরমকালে শুকিয়ে থাকে। মেঘনা নদী থেকে আসা এই খালে এককালে ধুমছে ইলিশ পাওয়া যেত। এবারের বর্ষায় নাকি কানায় কানায় ভরেছে খালটা।

বাড়ি যাবে। ধুমসে হৈচৈ করবে, আর ইলিশ মাছ দিয়ে কত রকমের খাবার তার খালা করতে পারে, সেসব দেখানোর ও চাখানোর জন্যই তাবিবকে ধরে নিয়ে যাচ্ছে চাঁদপুর। 

- আগে শহরের এক বাড়িতে ইলিশ ভাজলে সারা পাড়া ম ম করত ইলিশের গন্ধে। এখন ইলিশ মাছে কোথায় সেই স্বাদ-বাস? তাবিব বলছিল, কী, সফর, তাই না?

- জ্বী স্যার।

সফরের কানে যত বার ‘ইলিশ’, ‘ইলিশ মাছে’ শব্দটা আসছিল তত বারই তার বাপের বলা কথাটা বেজে উঠছিল। বড় হয়ে দবিরউদ্দিন দারাগোর অনেক গল্প শুনেছিল। লোক বলত, তার ভয় বাঘে-হরিণে এক ঘাটে জল না খেলেও অনেকেরই জায়গামতো জল শুকিয়ে যেত। বা আটকে যেত।

সেসময় এলাকায় দোতলা বাড়ি খুব বেশি ছিল না। দবিরউদ্দিন তার একটাতে থাকত। দোতলা বাড়ির পেছন দিকটায় গ্রামের এলাকা শুরু। একটু দূরেই সেই বিষ্ণুদী খাল। দরিবউদ্দিন রাস্তায় নামা মানে আসেপাশে লোকজনের সুড়সুড় করে সটকে পড়া। এলাকায় দবিরউদ্দিন ছিল ওই নেকেড়ে ও ভেড়ার বাচ্চার গল্পের নেকাড়ের মতোঃ এই জল তুই ঘোলা করেছিস। না আমি করিনি তো। তাহলে তোর বাপ করেছে। না আমার বাপত অনেক আগেই মরে গেছে। তাহলে তোর দাদা করেছে। তারপর ভেড়ার বাচ্চা ঘাড় মটকে দেয় নেকড়েটা। দবিরউদ্দিনের কাছে আশেপাশের সব রকমের অচেনা মানুষ মানেই চোরজোচ্চার, নয়ত কোনো না কোনো দোষে দোষী, অপরাধে অপরাধী। সে তার চারাপাশের দুনিয়ায় কোনো ভালো মানুষের টিকিটাও দেখতে পেত না। প্রত্যেকটা মানুষ হয় শয়তান, নয়ত একটাও পাওয়া যাবে না যার ওপর শয়তান আছর করেনি। সেই যে খেতাব আলি লোকটা। বেচারা কেবল দবিরউদ্দিনের বাড়ির পেছনের দিকে একটা ঝোঁপে মুততে বসেছিল। তখন ঠিক দোতলার বারান্দায় হাজির দবিরউদ্দিন। খেতাবকে দেখেই যে হাঁক দিয়েছিল, অ্যাই!-ওই এক ‘অ্যাই!’তেই খেতাবের মুত নাকি তিনদিনের জন্য বন্ধ হয়ে যায়। খেতাব সেদিন লুঙ্গি তুলে সেই যে-দৌড় দিয়েছিল, সেও ছিল এক দেখবার মতো দৃশ্য।

টিভিতে জোকসের একটি অনুষ্ঠান দেখতেই ইলিশ মাছ ভাজা খাচ্ছিল সবাই। তাবিব একদিন বলছিল, বাঙালির যত রকমের কৌতুক, মানে জোকস আছে কোনোটাই পেটের ওপরে ওঠে না। কোনো বুদ্ধির রঙ্গরসিকতা নেই। একে তো হাগামোতাপাদার গল্প ছাড়া কোনো জোকসই নেই। হয় খাওয়া, নয় বিয়ে, সেও তো আসলে পেটের নিচের ব্যাপার। 

তাবিব সঙ্গে যোগ করে, এক জসীম উদ্দীনের ওই বইটা ছাড়া।

গাড়িটা তখন দাঁড়িয়ে। রেলের সিগন্যাল পড়েছে। তানহা-তাবিবের কথা তখন মন দিয়ে শুনছিল। তাবিব ঢাকা আসার পরই থেকে যত জায়গা তাকে নিয়ে যেতে হয়েছে সঙ্গে আরো একজন দুজন বন্ধু ছিল। সবাই তাবিবকে পণ্ডিত নয়, জ্ঞানী, কেউ কেউ বুজুর্গও বলছিল। তাবিবের মনে হচ্ছিল দেশের সব লোকই হাসি-মস্করা ছাড়া কোনো কথা বলছে না। এতদিনে অন্যরাও তার থিওরি, ‘দুনিয়াটা কৌতুকময়’ এই তত্ত্বে বিশ্বাস করতে শুরু করেছে। সবারই বেশ অবস্থা ফিরেছে। বাসাবাড়িতে কাজের লোক পাওয়া যায় না। ফ্যা ফ্যা করে কেউ ঘুরে বেড়ায় না। সবাই কিছু না কিছু করছে। 

গত কয়েক দিনে সফর যা যা শুনেছে, এত কথা তানহাদের গাড়ি চালানো শুরু করার পর আজ অব্দি শোনেনি।

তাবিবের প্রথম বিয়ের সময় সে ছিল পাক্কা বেকার। তখন দুম করে মহুয়াকে সে বিয়ে করে। প্রেমের বিয়ে। তবে দুই পরিবারের সবাই কেন যে তাদের বিয়েটা এত ধুমধাম করে দিয়েছিল সেটা এখনও রহস্য। মহুয়ার মামা-নানারা বাপ মরা সবার বড় মেয়েটাকে এমন বেকার ছেলে কাছে বিয়ে দিয়ে দিল! একটা কারণ অবশ্য মহুয়া বলেছিল, ধানমন্ডির মতো জায়গায় বাড়ি। তুমি দুই বোনের একটা মাত্র ভাই। দুবোনই বিয়ে হয়ে বিদেশে। তুমি তো আর গঙ্গারাম নও! বলে মহুয়া তার মুখ টিপে অতুলনীয় হাসিটি হেসেছিল।

তাবিব বলেছিল, তুমিও বাবা সুকুমার রায় পড়া মেয়ে।

মহুয়া বলে, সত্যজিৎ রায় যার গুরু তার সঙ্গে তো সুকুমার রায় না পড়লে কি মেশা যেত? 

-ইস!

গায়ে হলুদের দিন মহুয়াকে দেখেই তাবিবর আরেক গুরু তার ভার্সিটি জীবনের শিক্ষক, মাহিদউদ্দিন স্যার বলে, ওরে বাবা, তুমি দেখি এক মহাসুন্দরী মেয়ে বিয়ের জন্য বেছে নিয়েছ! 

মাহিদ স্যার সাধারণত কোথাও যান না। ছাত্রপড়ানো, বইপত্র আর লেখাপড়া ছাড়া আর কোনো কিছুতে তার কোনো আগ্রহ নেই। তবে হাসিঠাট্টাতে ওস্তাদ। বলতেন, বিশ্ববিদ্যালয়ে মাস্টারি করার দিন থেকে ঠিক করে নিয়েছি, আমার জীবন হবে ফোর ডাইমেনশনাল- পড়ব, পড়াব, লিখব, লেখব। সত্যি বলতে কি ছাত্রছাত্রীরা ছিল তার জীবন। নিজে নিঃসন্তান ছিলেন। সেজন্য ওই ব্যাপারটা আরো জেঁকে বসেছিল।

সে মনে করেছিল অনেক করে অনুরোধ না করলে তিনি আসবেনই না বিয়েতে। কিন্তু বিয়ে দাওয়াতের ছাপানো কার্ডটা হাতে পেয়ে বলেছিলেন, একমাত্র ভূমিকম্প না হলে যাবো। চিন্তা করো না।

বিয়ের আসরে আরো একটা কথা বলেছিলেন মাহিদ স্যার। তার বন্ধুদের উদ্দেশে বললেন, দ্যাখো, তাবিব প্রমাণ করে দিয়েছে যে সে হচ্ছে গভীর জলের মাছ। আর তোমরা সবাই পুঁটি মাছ। 

শুনে সবাই হো হো করে হাসল। 

- গভীর জলের কোন মাছ স্যার?

-ইলিশ মাছ। তবে আমি কিন্তু ওকে ধুরন্দর হিসেবে বলিনি। ও অনেক গভীর করে ভাবতে পারে। সেজন্যই বলছি, যেটা বাইরে থেকে ওকে দেখে কিছুই বোঝা যায় না।

- তাবিবের উপমা তাহলে ইলিশ মাছ! আওয়ার ন্যাশানাল ফিস! চালু মাল!-তাবিবের পিঠ চাপড়ে দিয়েছিল আহানাফ।

আসলে কি সে ততটা গভীর জলের মাছ ছিল? অনেক বুঝতে পারত সব কিছু? অনেক চালাক ও ধুরন্দর ছিল কি সে? আসলেই সে অনেক গভীর করে ভাবতে পারত? তাই যদি পারত তাহলে মহুয়া চলে গিয়েছিল কেন তাকে ছেড়ে? বলতে গেলে তেমন কোনো কারণ ছাড়াই চলে গিয়েছিল। নাকি তার সঙ্গে বিদেশে যেতে চায়নি বলেই আগেভাগে নিজেকে সরিয়ে নিয়েছিল? গ্রাম থেকে নিজের পরিবারকে ঢাকায় থিতু করিয়েছিল। নিজে ভালো চাকরি করত। দুটো ভাই আর একটা বোন আর বিধবা মাকে দাঁড়া করিয়ে দিতে জান দিয়ে চেষ্টা করেছিল মহুয়া। সেই আবদুল্লাহপুরে জমি কেনা থেকে শুরু করে সেখানে বাড়ি করে দিয়েছিল মহুয়া। তার বদলে কী হলো? ভাই দুজনই মহুয়াকে ঠকালো। তারপর ‘ওয়ান ফাইন মর্নিং’ মহুয়াকে আর পাওয়া গেল না। অনেক চেষ্টা করেও তার কোনো খোঁজ মিলল না। ততদিনে তাবিব বিদেশে গিয়েছে। জুলিয়া এন্ডারসনের সঙ্গে বিয়ে হয়ে বাচ্চাকাচ্চা হয়ে গেছে। পারতপক্ষে সে আর দেশে আসতে চায়নি। এবার কেন যেন বহুদিন পর দেশে ফিরতে মনে টান পড়ল। আর এখন যাচ্ছে চাঁদপুর, তাও তানহার সঙ্গে।

তাবিব মাঝে মাঝে খেয়াল করছে সারাক্ষণ সফর মুখে কেমন একটা হাসি ধরে রেখেছে। যদিও সারাক্ষণ হাসার মতো আজকে কোনো কথা হয়নি। তানহা সিরিয়াস ধাঁচের মেয়ে। তবে মজাও করতে পারে, যদিও সেসব মজা অত্যন্ত উচ্চমার্গীয়। যখন কথা বলে তো বলতেই থাকে। একটানা অনেকক্ষণ কথা বলতে বলতে তানহার হঠাৎ করে সে আবার অনেক ক্ষণের জন্য চুপ হয়ে যায়। বিশেষ করে যখন মোবাইল ফোনে কোনো এসএমএস আসে। বা কোনো কারণ ছাড়াই সে ব্রাউজ করতে শুরু করে দেয়। তানহার আজকে কথা বলবার ভাব আসেনি মনে হয়। 

সফরের মুখে ওমন মুখ টেপা হাসি দেখে তাবিব বলে, সফর তুমি কী নিয়ে সারাক্ষণ এত হাসছ বলোতো?

- কই স্যার! নাতো স্যার। তেমন কিছু না।

- গাড়িতে তো আজকে ইলিশমাছের গল্প ছাড়া কোনো গল্প হয়নি।

- আমারও একটা গল্প মনে পড়ছিল স্যার। সেটা মনে করেই হাসছিলাম।

-তাই! তো কীরকম গল্প?

তখন সফর গল্পটা বলেঃ আমাদের ছোটবেলায় এলাকায় এক দারোগা আসল। তার সেই রকমের তেজ। তার দাপটে এলাকার গুন্ডাবদমাশ সব অন্য এলাকায় চম্পট দিল। সে মনে করত জগতে পারে না এমন কাজ নাই। তো সে তো এসেছিল আপনাদের ওই চাঁদপুর এলাকা। বিষ্ণুদী নামে একটা খাল আছে তার কাছাকাছি একটা দোতলাবাড়িতে থাকত। তো বর্ষার সময় তো ইলিশের মৌসুম। সেই বর্ষায় তার ইচ্ছা হলো সে নিজের হাতে ইলিশ ধরবে। তো যেই ভাবা সেই কাজ। গেল সে ইলিশ ধরতে। সারাদিন চেষ্টা করল। জাল ছুঁড়ে, ছিপ ফেলেÑ কোঁচ দিয়ে ঘাই দিয়েÑ কোনোভাবেই সে একটা ইলিশ ধরতে পারল না। তো তখন তার মেজাজ খুব চড়ে গেল। নিজে ওই খালের এক ধারে বসে যা মনে আসে গালাগালি দিতে শুরু করল। যেমন সে বলছিল, আমি দবিরউদ্দিন, পুলিশের মধ্যে পুলিশ। আমি দবিরউদ্দিন দারোগা, আমার হাত থেকে কেউ ছাড়া পায় না। আর তোরা ইলিশ সব পার পেয়ে গেলি। দাঁড়া! আজ নয় পেলি। আরেক দিন ঠিক দেখে নেব। সেদিন হবে তোদের একদিন কি আমাদের একদিন।Ñ এটা স্যার একটু ভদ্রভাষায় বললাম। তো তার হম্বিতম্বি দেখে, এক লোক, সে ওই এলাকায় মিস্তরির কাজে এসেছিল। দাবির দারাগোকে চেনে না। দবিরের অকথ্য অশ্লীল সব কথা শুনে তার মনে হলো লোকটাকে থামানো দরকার। তখন সে দারোগার কাছে এসে বলল, স্যারের কী হইছে স্যার? দবির দারোগা তখন ছেলেমানুষের মতো করছিল। নিজের মনেই ছিল। আশেপাশের কোনো কিছু নিয়ে তার হুশ ছিল না। লোকটাকে সে বলে, শালা ইলিশ আমার হাতে ধরা পড়ল না। শালারা আমাকে চেনে না! আমি পুলিশের মধ্যে পুলিশ! আমি দবিরউদ্দিন দারোগা। তখন ওই লোক দবিরউদ্দিনকে বলল, স্যার ইলিশ মাছে কি আর পুলিশ চেনে! 

- এটুকু বলে, সফর আবার মুখ টিপে হেসে উঠল। তারপর বলল, এই হলো স্যার গল্প। কিন্তু তাবিব ততক্ষণে গল্পটা যে আগে শুনেছে আর যেভাবে শুনেছে সেটা মনে পড়ে গেল তারও। আসল কথাটা ওই লোকটা দারোগাকে বলেছিল, এজন্য স্যার এত চেইতে আছেন স্যার! চেতার তো কিছু নাই স্যার। কিছু মনে করবেন স্যার। একটা কথা বলি যদি বেয়াদবি না নেন! 

- বলো!

সফরের বাপ ইয়াজ আলি দবিরের কানের কাছে এসে গলা নিচু করে বলে, স্যার, আসলে কথা কি স্যার, ইলিশ মাছে পুলিশ চোদে না।- এই কথাটা সফর আড়ালে করলেও তাবিবের সেই ভার্সিটি জীবনে শোনা গল্পটা মনে পড়ে যায়। তার খুলনার এক বন্ধুর কাছে এই চুটকিটা শোনা। আর সে সফরের ভদ্রভাষায় বলা গল্পটা শুনেই হো হো করে হাসতে থাকে। তানহা এতক্ষণ মোবাইল ব্রাউজ করছিল। সে তাবিব হো হো করে হাসিতে মুখ তুলে তাকিয়ে বলে, কী হলো তাবিব ভাই? এত্ত হাসির কী হলো?

অন্যদিকে, সফরও বুঝতে পার না, সে যেভাবে গল্পটা বলেছে, তাতে তো হাসির কিছু ছিল না। তাহলে কি স্যারও আসল কথাটা জানে!
চারদিকটা কুয়াশায় ঘোলাটে হয়ে আছে। একহাত দূরেও নজর চলে না। পাতলা সরের মতো হিম জড়িয়ে আছে ঘাসের ডগায়। পাতলা সর-পাতলা সর- কথাটা মাথার মধ্যে ঘুরতে লাগল। পাতলা সর-না, ঘন সর- ঘন সর না, ঘন দুধের সর। কথাগুলোন মনে পড়ে, পড়ে না, হিম হিম কুয়াশার মতো মিলিয়ে যায় বাতাসে। কোথায় যেন ছিল পাতলা সর নাকি ঘন সর ভাবতে ভাবতে মাথাটায় আবার গোলমাল লেগে যায়। হাত বাড়িয়ে মতিয়াকে খোঁজে সে। নেই! কোথায় গেল? এই সময়টা শালী কাছে থাকলে জিজ্ঞাসা করা যেত। কিন্তু ঐ যে চরিত্রের দোষ-!
এমনিতে তো মানুষে বলে না- ‘ঐ হাবু তোর বউয়ের চরিত্র খারাপ’ তা হোক খারাপ- তার মতো মাথা খারাপ লোকের বউয়ের চরিত্র খারাপ হলে আর বলার কি আছে?
তবে চলে আসবে ঠিকই, ঘণ্টাদুয়েক বাদে ঠিকই এসে বসবে হারুর পাশে। একটু নরম করে চাইবেও হারুর পানে। তখন কি আর রাগ করে থাকা যাবে?
উঠেই পড়ল হারু। রোগা গায়ে চাদরটা জড়িয়ে নিয়ে দাঁড়িয়ে দাঁড়িয়ে ভাবল খানিক। ঘোলাটে ভাবনা। কিছুতেই পরিষ্কার হয় না। ভাবনাগুলো। আষাঢ়, মাসের পূর্ণিমার মতো, ফুটি ফুটি করে কিন্তু ফুটে ওঠে না যেন।
কি যেন মনে পড়বার ছিল হারুর। কি যেন অনেক কথা-কি যেন খুব জরুরি কথা-।
খানিক চেষ্টা করে ‘দুত্তোর’ বলে হাঁটা ধরল হারু গণক পাড়ার দিকে।
রাজশাহী মিষ্টান্ন ভাণ্ডারে এখন ছাঁকা তেলে পুরী ভাজা হচ্ছে, সেই সঙ্গে ছোলার ডালের ঘণ্ট। গিয়ে দাঁড়ালেই হলো। ক্যাশ বাক্সের পেছন থেকে মদন ময়রা হাঁক দেবে-
‘ওই মন্টু হারুর নাস্তা দে’ যা-’ মন্টু ছোঁড়াটা মহা হারামি- দিতে গা করে না- বরং দাঁত কেলিয়ে হাসে। বলে,
‘মাগনা খাবি, নাকি পয়সা দিতে পারবি-?’
‘তোর কিরে শালা, তোর বাপেরটা খাচ্ছি?’ চেঁচায় হারু।
মনে মনে আরও খারাপ গালি দেয় হারু, ‘স্কাউন্ড্রেল’
‘সান-অব-আ বীচ’ ও বলে, তারপর আবার ভাবতে থাকে, ‘কি হলো এটা- এ কথাগুলোনের মানেটা কি?’ এগুলো কি গালাগালি না অন্য কোনো কথা? হারুর মাথায় খপাৎ করে এই কথাগুলো লাফ দিয়ে পড়ল কেন? ভাবতে ভাবতে মাথাটা ভেবড়ে যাবার আগেই ছোঁড়াটা এসে এক থাবা ডাল আর চারখানা লুচি ভরা পলিথিনের ঠোঙটা হাতে ধরিয়ে দেয়।
‘বউয়ের পাউরুটি?’ হাত বাড়ায় হারু।
‘যা ব্যাটা বউ কই তোর?’
‘আছে- পাউরুটি দে?’ হাত বাড়ায় হারু।
‘কই ডাক আগে বউকে, তারপর দেব-।’
‘এই শালা বাঞ্চোৎ, বাস্টার্ড, দে পাউরুটি বলছি!
‘না দিলে কি করবি রে শালা-?’
‘লুঙ্গি খুলে ফেলব কিন্তু লুঙ্গি খুলে ফেলব-’ হুমকি দেয় হারু।
মদন চেঁচিয়ে ওঠে,
‘ওই ছোঁড়া, একটা বন দিয়ে ঝামেলা মেটা না- সক্কাল বেলা কি শুরু করলি?’ মন্টু বনরুটিটা ছুড়ে দেয়। রুটি কুড়িয়ে নিয়েও গালি দিতে থাকে হারু। সাত সকালে বউ নিয়ে এত দিকদারি কারো ভালো লাগে? মতিয়ার পুরি সহ্য হয় না-। তাই সব সময় একটা বনরুটি অথবা হাফ পাউরুটি চাইতে হয় হারুর। না, তা নিয়েও হেনস্থা হতে হবে।

২
পুরি-ডাল খেয়ে হারু বড় মসজিদের সামনে আসে। স্ট্যান্ডার্ড মেডিকেলের ঝাঁপ তুলছে শামসু। এখনও বাচ্চু ভাই আসেনি। থম ধরে দাঁড়িয়ে থাকে হারু, বাচ্চু ভাই এলে এক কাপ চা পাবে। লোকটা ভালো। হ্যাঁ বাচ্চু ভাই লোকটা ভালো, কখনো বউ নিয়ে খেপায় না তাকে। বরং ভালো মুখে জিজ্ঞাসা করে,
‘কি রে হারু তোর মতিয়া কেমন আছে?’
তো, একদিন হারু বলেছিল-
‘আজ খুব পিটেছিগো বাচ্চু ভাই- শালী মোটে কথা শোনে না-।’ বাচ্চু ভাই শুনে ভারি ‘আহা-উহু’ করল। যেন তার গায়েই ব্যথাটা লেগেছে- তারপর বলল, ‘আর মারিসনে, মাথায় হাত বুলিয়ে দিস-।’ তারপর নাবিস্কো বিস্কুটের একটা প্যাকেট দিল মতিয়ার জন্য। সেই থেকে বাচ্চু ভাইকেই বউ সম্পর্কে দু’একটা মনের কথা বলে হারু। অন্যরাতো এক একটা হারামি, শুধু নোংরা মুখ করে সুখ পায়।
কার্তিক মাসের হিম ভেঙে রোদ তেজালো হচ্ছে। গা চিটপিট করে হারুর। মাথাটা আবার ভোম মেরে যেতে থাকে। কি- যেন একটা কথা মনে পড়ি-পড়ি করে, কিন্তু কিছুতেই মনে পড়ে না। খুব জরুরি একটা কথা। কিন্তু হারুর মাথাটা যেন একটা অন্ধ কুয়ো-। কোথায় যেন এক হাঁড়ি পানির মতো জরুরি কথাটা জমা হয়ে আছে কিছুতেই ভেসে উঠছে না। খস খস করে নোংরা নখে চুলগুলো খামচায় হারু-নিজেকেই বলে,
‘সান অব আ বীচ’
আর তখনই বাচ্চু ভাই ডাক দেয়,
‘হারু চা খাবি আয়-!’
হারু যেন হাঁফ ছেড়ে বাঁচে। এই যে মনে পড়া, মনে না পড়ার টানাপড়েনে তার পরানটা বড় হাঁচোড় পাচোড় করে ‘জরুরি কথাটা’ ভুলে গেলে মুশকিল, তা সে খুব ভালো করেই জানে, কিন্তু আসল মুশকিল হলো জরুরি কথাটাই যে মনে আসে না।
‘আজকে একটু মালাই মারকে চা দিও তো বাচ্চু, ভাই মনটা বড় হেদিয়ে আছে-’
‘কেনরে-? আবার মতিয়ার সঙ্গে ঝগড়া করেছিস-?
‘না গো! কি যেন একটা কথা বুঝলে- খুব জরুরি ভয়ানক দরকারি কথা...’ বিড় বিড় করে হারু।
‘কি কথা রে-?’
‘ঐ তো ঝামেলা- গেলাম ভুলে- কিন্তু একটুও ভোলা উচিত হয়নি জানো? খুব খুবই জরুরি কথা-।
‘সে যাকগে তুই চা খা-।’
‘তাই- খাই-।’

৩.
চা-টা শেষ করার আগেই বর্ণা ম্যাচিং সেন্টারের বাবু ভাই দুজন লোক সঙ্গে করে এনে চেপে ধরল হারুকে।
‘চল ব্যাটা আজ তোর গোছলের দিন।’
‘না গো! আজকে না- মতিয়াকে বলে আসিনি!’
‘ধ্যাৎ, পাগলের ব্যাটা পাগল- মতিয়া তোর জন্য বসে আছে-?’
‘আছে তো-!’
খিক খিক হাসে লোক দুটো-
‘তোর মতিয়া কোনো মরদের সঙ্গে ভেগে গিয়েছে দ্যাখ।’
‘ভাগলেও ফিরবে তো!’ অসহায় হারু বলে, কিন্তু কেউ শোনে না ওর কথা-। টেনে আনে সোনাদিঘির মোড়ে। নেতাই নাপিতের দোকানে একটান মাথা কামায় নাপিতের নতুন এসিসটেন্ট- মাথাটা ছিলে যায় দু’এক জায়গায়, হারু বলে ওঠে-
‘ওহ ইট হার্টস!’ কেউ কান করে শোনে না হারুর কথা-। নিজেরা রসিকতা করে, হাসে- আর গালে ক্ষুর বসায়। হারু নড়ে উঠতে চায়, চেপে ধরে একজন, বলে,
‘নড়বি না গলা পুঁচিয়ে দেব।’ হারু আর নড়ে না- মনে মনে ডাকে।
‘মতিয়া- মতিয়া রে-।’
ন্যাড়া মাথা আর কামানো গাল নিয়ে হারু সোনাদিঘির পুকুরে নামে। ধুুঁধুলের খোসায় লাইফবয় সাবান মাখিয়ে হেঁইয়ো ডালে গোছল করায় একজন। বাবু ভাই বিরক্ত মুখে দাঁড়িয়ে থাকে। এক সময় বলে,
‘এই শালাকে ফাঁসির গোছল দিচ্ছিস নাকি? ওঠা পানি থেকে।’ হারুকে একটা নতুন লুঙ্গি পরিয়ে দেয় তারা। হারু তার চিটচিটে চাদর গায়ে জড়ায়। লোক দুটোকে টাকা দেয় বাবু ভাই। একজন জিজ্ঞেস করে-
‘ওর মাথার ওই দাগটা কিসের গো বাবু ভাই-?’
‘কে জানে? আমি তো জন্ম থেকেই অমন দেখছি-’
‘তা তোমরা কর বটে ওর জন্য-।’
‘আব্বাকে দেখেছি যত্ন করতে- তাই করছি আরকি-!’
‘খালু জান কই পাইছিলেন এইটারে? প্রশ্ন করে অন্য আরেকজন-।
‘মুক্তিযুদ্ধ শেষ হবার পর, আব্বা আহত হয়ে যে হাসপাতালে ছিলেন সেখান থেকেই নাকি ওকে নিয়ে আসেন। হাসপাতালের খাতায় লেখা ছিল আহত মুক্তিসেনা’ কোনা ঠিকানা ঠাঁই লেখা ছিল না। সেই থেকেই- আছে-! যাইরে, আম্মা আবার এটাকে খেতে না দিয়ে খাবে না-। যত যন্ত্রণা আমার- মতিয়াটা যে কোথায় গেল? এ শালা তো আবার বউকে না পেলে খাবে না-।’
আবার খিক খিক হাসতে থাকে তিনজনেই। হারু পাগলার বউ মতিয়া, কে যে এই কথাটার আমদানি করেছিল? হয়ত গলা জড়িয়ে শুয়ে থাকতে দেখে লোকে বানিয়েছে; কিন্তু পাগলাকে কে বোঝাবে সে কথা, পাগলা জানে মতিয়া তার বউ, ব্যাস।
বাপ ভাইয়ের বাড়িতে ভালো খাওয়া ছিল আজ। মন ভরে খেয়েছে হারু। আবার দ্যাখো মতিয়াও পৌঁছে গেছিল হারুর আগেই দুজনেই খেয়ে আইঢাই। ধীরে ধীরে হাঁটতে হাঁটতে স্টেশনের দিকে আসে ওরা। আজ রাতে আর খিদে পাবে না। কামানো গাল আর নেড়া মাথায় বেশ হালকা লাগছে হারুর। মাথার মধ্যে দলা বাঁধা অন্ধকারের ঘূর্ণি আর নেই। এই বেশ, রাজশাহী স্টেশনের এককোণে তারা দুজন শুয়ে থাকবে: হারু আর মতিয়া।
শুয়ে শুয়ে হারু কথা বলে মতিয়ার সঙ্গে-
‘হ্যাঁরে মতিয়া তুই কোথায় যাস বলত? ওরা সবাই কত খারাপ কথা বলে জানিস-? ওরা বলে তোর অন্য মরদ আছে- সত্যি নাহ চুপ করে থাকলে তো হবে না- উত্তর দিতে হবে- আমি হচ্ছি গিয়ে তোর স্বামী- স্বামী মানে জানিস? হাজবেন্ড! কিচ্ছু জানিস না তুই। আসলে ওরাই ঠিক বলে, তোর চরিত্র বলে কিচ্ছু নেই। নেহাত আমার মাথাটার মধ্যে গোলমাল বলে তোকে কিছু বলি না নতুবা... হুঁ ... হুঁ মজাটা। টের পেতে তখন। শুধু কথাটা, খুব মনে পড়ছে না বলে- সেই যে জরুরি কথাটা, খুব দরকারি কথা- কিন্তু কি যেন কথাটা-? মনে পড়লেই তোমার হবে বুঝলে।’
পৌষ মাসে রাজশাহীতে শীত পড়ে জব্বর। আইল্যান্ডের উপর কুঁকড়ে মুকড়ে ঘুমাচ্ছিল মতিয়া আর হারু। কে যেন রাতে এসে একখানা কম্বল গায়ের উপর দিয়ে গেল। প্রতিবছরই রাতের বেলা কারা যেন কম্বল গায়ে দিয়ে যায় আবার দ্যাখো পরদিনই কে যেন চুরি করে নেয়। ভারি আমোদ পায় হারু। ফি বছর কম্বলের চোর পুলিশ খেলা। নতুন কম্বলের ওম খুব। হারু আরাম করে ঘুমিয়ে গেল পা ছড়িয়ে।
ভোরের আজানের আগেই ঘুম ভেঙে গেল হারুর। কোলের মধ্যে-ই কিরে বাবা-। ছোট ছোট ন্যাদোশ ন্যাদোশ থলথল তুলতুলে চারটে ছানা। একটা আর একটার পিঠের উপর ওঠার জন্য হাঁকপাক করছে আর চিৎপটাং গড়িয়ে পড়ছে। তড়াক করে উঠে বসল হারু। মতিয়া করুণ নয়নে তার দিকে তাকিয়ে ডেকে উঠল- কুঁই। তারপর নরম করে তার দাড়ি ভরা গালটা চেটে দিল।
হারুর মাথায় ভোমরার মতো ভোম ধরল যেন। ছোট্ট একটা জোনাকি পোকার আলোর মতো- তারপর শরতের জোছনার মতো-
তার ওপর ঝলসে ওঠা সূর্যের মতো মনে পড়ল হারুর। ঘোলাটে অন্ধকর সরে গিয়ে মনে পড়তে লাগল সবকিছু।
ধানমন্ডির একটা বিশাল দোতলা বাড়ি। বোগেনভিলার লতায় থোপা থোপা লাল ফুল। ঢাকা কলেজে পড়ে হারুন নামের সদ্য যুবক-। তার প্রিয় পোস্য এ্যালসেসিয়াসান কুকর জুডি। ঝুড়ির মধ্যে ন্যাদোশ ন্যাদোশ নরম গোল গোল চারটে বাচ্চা- হারুন খেলত বাচ্চাদের নিয়ে- জুডি গাল চেটে দিতো তার।
তারপর- তারপর উত্তাল আগুন ঝরা সময়-
‘আমাদের আর কেউ দাবায়ে রাখতে পারবে না- এবারের সংগ্রাম মুক্তির সংগ্রাম।’
হারুন পালানো বাড়ি থেকে- এলএমজিটা শক্ত হাতে ধরে ছুটছে সে- খবর পৌঁঁছাতে হবে। জরুরি। ভীষণ জরুরি খবর- পাকিস্তানি শত্রুরা পৌঁছে গেছে। আপাতত পিছু হটতে হবে- নতুবা মারা যাবে অনেক যোদ্ধা- পিছু হটো সাবধান-সাবধান ছুটছে হারুন ছুট ছুট কানের পিছনে একটা ধাক্কা লাগল- হুমড়ি খেয়ে পড়ল সে-কে যেন টেনেহিঁচড়ে টেনে নিয়ে যেতে লাগল দূরে-। কোথায় কোনো দূরে-, ডুবে যেতে লাগল হারুন-।
উহ! মাথায় ভীষণ যন্ত্রণা করছে হরুর। বন্যার পানির মতো আসছে ছবির পর ছবি- ফাস্ট ফরোয়ার্ড ছবি। হারু গোঙাতে থাকে।
চলে যাও-
চলে যাও পুরনো ছবি।
হারু পুরোনো ছবিতে নেই, হারুন হারিয়ে গেছে। কুয়োর গভীর তলে লুকিয়ে থাকা দরকারি কথা ছায়া ছায়া হারিয়ে যাওয়া জীবনে নয় হারু বাঁচবে চায় এই জীবনে-।
হারু বাঁচবে তার এই জীবনে, হারু পাগল বউ মতিয়া কুকুির- এই তো সুখে সংসার বাচ্চু ভাইয়ের চা, বাবু ভাই-এর ভাত আর ছেনাল মতিয়া- হারু পাগলা এতেই খুশি, শুধু যদি কম্বলটা চুরি না যায় তো!
শেষ হলো ২০১৭। সাহিত্যাঙ্গনে বেশ কিছু স্মরণীয় ও উল্লেখযোগ্য ঘটনা ঘটেছে বিদায়ী এই বছরটিতে। বিশ্বের সাহিত্যাঙ্গনে নানাকারণে আলোচিত ঘটনা নিয়ে লিখেছেন মুহাম্মদ মেহেদী হাসান

সাহিত্য পুরস্কার
যথারীতি ২০১৭ সালেও একটা চমক দেখাল নোবেল সাহিত্য কমিটি। তবে ইতিবাচক চমক বটে। বাজিকর ও নামিদামি পত্রিকা থেকে যে সংক্ষিপ্ত তালিকা ছড়িয়ে পড়েছিল বিশ্বমিডিয়া এবং সাহিত্যের পাঠক ও লেখকদের মুখে মুখে, সে-তালিকার প্রায় বাইরে থেকে সাহিত্যে নোবেল পেলেন জাপানি ব্রিটিশ লেখক কাজুও ইশিগুরো (জন্ম ১৯৫৪)। তবে গত বছর নোবেল সাহিত্য কমিটি সংগীতের মানুষ বব ডিলানকে এবং তার আগের বছর বেলারুশীয় সাংবাদিক-লেখক সভেতলানা আলেক্সিয়েভিচকে সাহিত্যে নোবেল প্রদানের পর এবার অন্তত ততবড়ো ‘বিস্ময়কর’ কোনো সিদ্ধান্ত যে তাঁরা নেননি, সেটা বলা চলে। কাজুও ইশিগুরো বাংলাদেশে তত পরিচিত ও পঠিত লেখক নন বটে, তবে পশ্চিমা সাহিত্যবিশ্বে সাম্প্রতিক আলোচিত সিরিয়াস ধারার লেখকদের ভেতর তিনি অন্যতম। ইশিগুরো একাধারে ঔপন্যাসিক, ছোটগল্পকার, চিত্রনাট্যকার, গীতিকার ও কলাম লেখক। ২০০৫ সালে টাইম ম্যাগাজিন তাঁর নেভার লেট মি গো উপন্যাসকে শ্রেষ্ঠ একশ ইংরেজি উপন্যাসের তালিকায় ঠাঁই দিয়েছে। ২০০৮ সালে দ্য টাইমস ম্যাগাজিন তাঁকে ব্রিটেনের সেরা ৫০ লেখকের তালিকায় রেখেছে। 

নোবেলের পরেই সাহিত্যে গুরুত্বপূর্ণ পুরস্কার হলো ম্যান বুকার। প্রথম উপন্যাস ‘লিংকন ইন দ্য বার্ডো’র জন্য ম্যান বুকার-২০১৭ পেলেন মার্কিন কথাসাহিত্যিক জর্জ সন্ডার্স (জ. ১৯৫৮)। তিনি মূলত গল্পকার। চারটি ছোটগল্পের ও দুটি বড়োগল্পের বই প্রকাশিত হয়েছে। এর বাইরে তিনি প্রবন্ধ, স্মৃতিকথামূলক ও শিশুতোষ গ্রন্থ লিখেছেন। ইতোপূর্বে ছোটগল্পের জন্য ন্যাশনাল ম্যাগাজিন অ্যাওয়ার্ড পেয়েছেন চারবার, ও’ হেনরি অ্যাওয়ার্ড, পেন/হেমিংওয়ে অ্যাওয়ার্ড, ওয়ার্ল্ড ফ্যান্টাসি অ্যাওয়ার্ড প্রভৃতি অর্জন করেছেন। সন্ডার্সের সাহিত্যে বাস্তবতা, পরাবাস্তবতা ও হাস্যরসাত্মক পরিস্থিতি মিলেমিশে পরিমিত গদ্যে প্রকাশিত হয়।


অন্যান্য বছরের মতো এবারও সাংবাদিকতার বিভিন্ন শাখার সঙ্গে পুলিৎজার পুরস্কার দেয়া হয় কবিতা, নাটক ও কথাসাহিত্যে। মার্কিন কবি তায়েহিমবা জেসের এ বছর পুলিৎজার পুরস্কার পেলেন তাঁর দ্বিতীয় কাব্যগ্রন্থ ‘ওলাইও’র জন্য। আমেরিকার গৃহযুদ্ধ আর প্রথম বিশ্বযুদ্ধের মাঝের সময়ের আফ্রিকান-আমেরিকান শিল্পীদের সম্পর্কে লেখা। নাট্যকার লিন নোটেজ পেয়েছেন নাটকের পুলিৎজার। এবার তিনি দ্বিতীয়বারের মতো পেলেন এ পুরস্কার। এবারের পুলিৎজার পাওয়া নাটকটির নাম ‘সোয়েট’। কথাসাহিত্যে পুলিৎজার পুরস্কার পেয়েছেন কোলসন হোয়াইটহেড। তাঁর পুরস্কারপ্রাপ্ত উপন্যাসের নাম ‘দ্য আন্ডারগ্রাউন্ড রেইলরড’। 

যুক্তরাষ্ট্রের প্রখ্যাত ছোটগল্পকার ও’ হেনরির নামে প্রবর্তিত ‘ও’ হেনরি সাহিত্য পুরস্কার’ পান বাংলাদেশি লেখক তাহমিমা আনাম। ১৯১৮ সাল থেকে ছোটগল্পের জন্য ও’ হেনরি সাহিত্য পুরস্কার দেয়া হয়। তাহমিমা আনাম ৯৯ তম পুরস্কার পেলেন। তিনি ‘গার্মেন্টস’ গল্পের জন্য এই পুরস্কার পেয়েছেন।

দেশের সাহিত্যাঙ্গনও মুখর ছিল বেশ কয়েকটি সাহিত্য পুরস্কারে। বছরের শুরুতেই বাংলা একাডেমি পুরস্কার-২০১৬ পান- কবিতায় আবু হাসান শাহরিয়ার, কথাসাহিত্যে শাহাদুজ্জামান, প্রবন্ধ ও গবেষণায় মোরশেদ শফিউল হাসান, অনুবাদে নিয়াজ জামান, মুক্তিযুদ্ধভিত্তিক সাহিত্যে এম এ হাসান, স্মৃতিকথায় নূরজাহান বোস, যিনি ইতোপূর্বে অনন্যা সাহিত্য পুরস্কারও পেয়েছেন, এবং শিশুসাহিত্যে রাশেদ রউফ। এরপর বেঙ্গল ফাউন্ডেশনের ‘কালি ও কলম তরুণ কবি ও লেখক পুরস্কার’ পান- কবিতায় নওশাদ জামিল, ‘ঢেউয়ের ভেতর দাবানল’ কাব্যগ্রন্থের জন্য; কথাসাহিত্যে ‘ফুলবানু ও অন্যান্য গল্প’ গ্রন্থের জন্য রফিক হারিরি, প্রবন্ধ-গবেষণা-নাটকে ‘কুঠুরির স্বর’ গ্রন্থের জন্য তুষার কবির, মুক্তিযুদ্ধবিষয়ক গবেষণা ও প্রবন্ধে ‘ভাটকবিতায় মুক্তিযুদ্ধ’র জন্য হাসান ইকবাল এবং শিশু-কিশোর সাহিত্যে ‘অদ্ভুতুরে বইঘর’ গ্রন্থের জন্য শরীফুল হাসান। ‘প্রথম আলো বর্ষসেরা বই পুরস্কার-১৪২২’ পান মননশীল শাখায় ‘ঢাকা বিশ্ববিদ্যালয় ও বাংলাদেশে উচ্চশিক্ষা’ গবেষণাগ্রন্থের জন্য সৈয়দ আবুল মকসুদ আর সৃজনশীল শাখায় ‘খোয়াজ খিজিরের সিন্দুক’ গল্পসংকলনের জন্য ফয়জুল ইসলাম। 

ব্র্যাক ব্যাংক-সমকাল সাহিত্য পুরস্কার-২০১৬ পান ভাষাসংগ্রামী ও প্রাবন্ধিক আহমদ রফিক, কথাসাহিত্যিক জ্যোতিপ্রকাশ দত্ত ও তরুণ লেখক মাজহার সরকার। আহমদ রফিক ‘একুশের দিনলিপি’ প্রবন্ধগ্রন্থের জন্য ‘প্রবন্ধ, আত্মজীবনী, ভ্রমণ ও অনুবাদ’ শ্রেণিতে এবং জ্যোতিপ্রকাশ দত্ত ‘স্বপ্নের সীমানায় পারাপার’ গ্রন্থের জন্য ‘কবিতা ও কথাসাহিত্য’ বিভাগে পুরস্কৃত হন। আর মাজহার সরকার ‘রাজনীতি’ উপন্যাসের জন্য ‘হুমায়ূন আহমেদ তরুণ সাহিত্যিক পুরস্কার’ ক্যাটাগরিতে বিজয়ী হন।

বছরের শেষ দিকে এসে ‘এক্সিম ব্যাংক-অন্যদিন হুমায়ূন আহমেদ সাহিত্য পুরস্কার ২০১৭’ পেলেন সাহিত্যে সামগ্রিক অবদানের জন্য জ্যোতিপ্রকাশ দত্ত এবং ‘অতীত একটা ভিনদেশ’ গল্পগ্রন্থের জন্য তরুণ সাহিত্য শাখায় মোজাফ্ফর হোসেন। ১২তম জেমকন সাহিত্য পুরস্কার পেলেন প্রবীণ কথাসাহিত্যিক মোহাম্মদ রফিক, তাঁর ‘দু’টি গাথাকাব্য’ গ্রন্থের জন্য। তরুণ কথাসাহিত্যিক আশরাফ জুয়েল এবং মামুন অর রশিদ যৌথভাবে পেলেন জেমকন তরুণ সাহিত্য পুরস্কার-২০১৭। জেমকন তরুণ কবিতা পুরস্কার পেলেন নুসরাত নুসিন। বিদায়ী বছরে শ্রীপুর সাহিত্য পরিষদ পুরস্কার প্রাপ্তরা হলেন- গবেষণায় ড. জাহিদ হাসান তাপস, শিশুসাহিত্যে রহীম শাহ, কবিতায় তপন বাগচী, কথাসাহিত্যে প্রশান্ত মৃধা, সংগীতে অণিমা মুক্তি গমেজ। 

গতবছর অনন্যা সাহিত্য পুরস্কার-১৪২৪ পেলেন মুক্তিযোদ্ধা লেখক বেগম মুশতারী শফী। চট্টগ্রামের টিআইসি মিলনায়তনে ২ ডিসেম্বর তাঁর হাতে এই পুরস্কার তুলে দেয়া হয়। এছাড়াও বাংলা একাডেমি প্রবর্তিত ‘সৈয়দ ওয়ালীউল্লাহ সাহিত্য পুরস্কার ২০১৬’ পান শামীম আজাদ ও নাজমুন নেসা এবং সমকালীন সাহিত্যে বিশেষ অবদানের জন্য সাহিত্যবিষয়ক লিটল ম্যাগাজিন ‘লোক’ প্রবর্তিত ‘লোকসাহিত্য পুরস্কার’ পান আহমেদ স্বপন মাহমুদ ও মোস্তাক আহমাদ দীন।


সাহিত্য উৎসব
বছরটি কেটে ছোটোবড়ো বেশ কিছু সাহিত্য উৎসবের ভেতর দিয়ে। অক্টোবর মাসে কুবিকুঞ্জের দুদিনব্যাপী জীবনানন্দ কবিতা মেলা বসেছিল রাজশাহী শহরে। কবিতায় অনন্য অবদানের জন্য এবার কবিকুঞ্জ পদক-২০১৭ পেলেন কবি জুলফিকার মতিন ও ছোটকাগজ সম্মাননা পেলেন অলোক বিশ্বাস সম্পাদিত ‘কবিতা ক্যাম্পাস’ পত্রিকাটি। 

সাহিত্য সংগঠন বগুড়া লেখক চক্রের ২৯তম প্রতিষ্ঠাবার্ষিকী উপলক্ষে নবমবারের মতো ‘কবি সম্মেলন’ অনুষ্ঠিত হলো অক্টোবরে। এ বছর ৪টি বিষয়ে বগুড়া লেখকচক্র পুরস্কার পান- কবিতায় জাকির জাফরান, কথাসাহিত্যে সালেহা চৌধুরী, লিটল ম্যাগাজিন সম্পাদনায় ‘দূর্বা’ সম্পাদক গাজী লতিফ এবং সাংবাদিকতায় আমাদের সময় বগুড়ার নিজস্ব প্রতিবেদক প্রদীপ মোহন্ত।

এভাবেই দেশের নানাপ্রান্তে বছরজুড়ে সাহিত্য অনুষ্ঠান অনুষ্ঠিত হয়েছে। বছরের শেষদিকে অনুষ্ঠিত সবচেয়ে বড় সাহিত্য অনুষ্ঠানটি হলো ঢাকা লিট ফেস্ট। ১৬ নভেম্বর বাংলা একাডেমি প্রাঙ্গণে ঢাকা লিট ফেস্টের সূচনা হয়। এই আয়োজনের প্রধান অতিথি এবং এই আসরের প্রধান আকর্ষণ ছিলেন সিরিয়ান বংশোদ্ভূত বিশ্বখ্যাত কবি আদোনিস। সেই সঙ্গে নাইজেরিয়ার কবি-কথাশিল্পী বেন ওকরিসহ বিশ্বের বিভিন্ন দেশের কবি-লেখক-নাট্যকার-নির্মাতা-সাংবাদিক অংশগ্রহণ করেন।


চলে গেলেন যাঁরা
বিদায়ী বছরে দেশ-বিদেশের বেশ কয়েকজন খ্যাতনামা লেখককে হারাতে হয়েছে। ১৯৯২ সালে সাহিত্যে নোবেলজয়ী ক্যারিবীয় কবি, নাট্যকার ডেরেক ওয়ালকটের বর্ণিল জীবনের অবসান ঘটে ১৭ মার্চ, ২০১৭। ১৯৩০ সালের ২৩ জানুয়ারি সেন্ট লুসিয়ায় এক শিল্পী পরিবারে জন্ম তাঁর। বাবা ছিলেন কবি ও চিত্রশিল্পী। ওয়ালকট চিত্রশিল্পী হিসেবে নিজেকে প্রশিক্ষিত করে তুললেন বটে কিন্তু প্রতিষ্ঠা ও যশ পেলেন লেখক হিসেবে। সাহিত্যের অন্যতম প্রধান তিন শাখায়- কবিতা, নাটক ও প্রবন্ধে- তিনি তাঁর প্রতিভার স্বাক্ষর রেখেছেন।

প্রখ্যাত নারীবাদী লেখিকা ও মার্কিন শিল্পী কেট মিলেট ৮২ বছর বয়সে চলে যান। ১৯৭০ সালে প্রকাশিত ‘সেক্সুয়াল পলিটিক্স’ তাঁর বিখ্যাত নারীবাদী গ্রন্থ। ১৯৭৯ সালে ইরানে প্রথমবার আন্তর্জাতিক নারীদিবস পালন করতে গিয়েছিলেন কেট। আয়াতুল্লাহ খোমেনির সরকার তাঁকে গ্রেপ্তার করে দেশ থেকে তাড়িয়ে দেয়। ‘সেক্সুয়াল পলিটিক্স’ বইটি ১৫ দিনে দশ হাজার কপি বিক্রি হয়েছিল। কোনো অ্যাকাডেমিক গবেষণাপত্রের এ রকম জনপ্রিয়তা বিশেষ দেখা যায় না।

দেশে গতবছর আমরা হারিয়েছি একুশে পদকপ্রাপ্ত লেখক কথাসাহিত্যিক জুবাইদা গুলশান আরা। উপন্যাস, ছোটগল্প, নাটক, শিশুতোষ ছড়া মিলিয়ে জুবাইদা গুলশান আরার প্রকাশিত বইয়ের সংখ্যা ৫০টির বেশি। প্রাণ ও প্রকৃতির মায়া কাটিয়ে চিরবিদায় নেন ‘নিসর্গসখা’খ্যাত লেখক-অনুবাদক দ্বিজেন শর্মা। বাংলা একাডেমি, একুশে পদকসহ বিভিন্ন জাতীয় সম্মাননায় ভূষিত হয়েছেন তিনি। রাজধানীর অসংখ্য জায়গায় গাছ লাগিয়েছেন নিজ হাতে। তৈরি করেছেন উদ্যান ও বাগান। চলে গেলেন কবি-সাংবাদিক সাযযাদ কাদির। একাধারে তিনি বাংলা সাহিত্যের ষাটের দশকের অন্যতম কবি, গবেষক ও প্রাবন্ধিক হিসেবে পরিচিত। আমরা আরো হারাই স্বনামধন্য কবি খালেদ মতিনকে। বাংলা একাডেমি পুরস্কারপ্রাপ্ত বিশিষ্ট লেখক ও কথাসাহিত্যিক শান্তনু কায়সারও চলে যান বিদায়ী বছরে। সংগীত-গবেষক ও প্রাবন্ধিক করুণাময় গোস্বামীকেও হারাতে হয়েছে। চলে গেছেন শিশুসাহিত্যিক ও গবেষক শামসুল হক এবং প্রাবন্ধিক-গবেষক আজহার ইসলাম-সহ দেশের সাহিত্যাঙ্গনের বেশ কয়েকজন খ্যাতনামা লেখক।
দুঃখটা কেমন সাগরের গভীরতা নিয়ে টেনে নেয় আমাকে আরো গহিন খাদের মধ্যসমুদ্রে। বারান্দায় গড়াগড়ি যাওয়া ভাদ্রের খরখরে রোদটা জানালা টপকে ঘরে ঢুকে পড়ে, আক্রমণটা কেমন প্রথম মিলনের ব্যথাময় সুখ হয়ে উঠে আজ। এই বাড়ির সামনে জমে থাকা পুরানো বৃষ্টির একটুখানি জল, অগভীর অপ্রশস্ত জেনেও যাকে ট্রেনের জানালায় চকিতে দেখা অতল অথৈ দীঘি মনে হয়, দরজায় দাঁড়ানো শিউলিগাছের রৌদ্রধোয়া পাতাগুলোকে মনে হয় সদ্যস্নাতা নববধূ, সারা অঙ্গে জ্বলজ্বল করছে যার রাতের সোহাগ। আলমিরা খুঁজে হাতের লেখা নীল মলাটের কবিতা লেখার ডায়েরিটা খুঁজে নিই, দীর্ঘদিনের অব্যবহারে রংটা মলিন, ভাঁজে ভাঁজে জীর্ণতার ছাপ, ভ্যাপসা গন্ধ। তবু এটি পড়ব আবার আজ। 

সুখের জীবনে ভীষণ অসুখী লাগতে থাকে নিজেকে। এই চাওয়ার চেয়েও বেশি পাওয়ার উপচেপড়া জীবনের ব্যাগ, ভিতরে ক্রেডিট কার্ড, ব্যাংক লকারের রিসিট, এটিএম কার্ড সব কী যে অসহ্য লাগে আজ, কী যে অসহ্য, এই এমডিগিরি, স্টাফদের কারণ অকারণ ঘ্যানঘ্যান, সকাল-সন্ধ্যা এই বিত্ত-বৈভবের সংসারে ফেরা, ফিরোজের নিত্য মাতাল আর কৃত্রিম সোহাগ, সবকিছু নিয়ে জীবনটা আজ বড় অসহ্য হয়ে উঠে আমার কাছে। ছকে বাঁধা নিশ্চিত নিরাপত্তাময় জীবনের সহস্র দিনের আজ এই একটি দিন আমার কাছে অসহ্য হয়ে উঠে। আপাত দেখা এই সুখের জোয়ারে ভাসতে থাকা আমাকে ভূতে কিলাতে থাকে। আমার মরে যেতে ইচ্ছে করে। 

হ্যাঁ আজ আমার একটা নিজস্ব আইডেন্টিটি রয়েছে, ফিরোজের করে দেয়া ব্যবস্থায় তার আইটি সেক্টরে বস আমি, আমার জীবনে একজন টাকার কুমীর ফিরোজ রয়েছে, রয়েছে রিয়া নামের আত্মজা আর একটা কারো খবর কেউ না রাখা টাকার পাহাড়ে সাজানো সংসার, যে গৎবাঁধা সংসারে প্রতিদিন আবার ফিরতে হয় আমার। ফিরি। অভ্যাসমতো ফিরি, নিয়মমতো ফিরি। শুধু একটা কবিতার ডায়েরি এই গৎবাঁধা জীবনটাকে এলোমেলো করে দেয় মাঝে মাঝে। এরপরের সমস্ত কিছু জানার আগে যে বিষয়টি জানা দরকার, সেটি হলো এই যে, আমি গড়পড়তা একটু সুন্দরী। গায়ের রং একেবারে যাকে বল দুধে-আলতায় না হলেও শ্যামলা নয়। তবে লম্বায় আশপাশের নারীদের চেয়ে ইঞ্চি কয়েক বেশি, বুকে পেটে কোমরে ইঞ্চির মাপও গড়পড়তার চেয়ে আকর্ষণীয়। দুয়ে মিলে ব্যাপারটা এমনই যে একশোজনের মাঝে দাঁড়ালে আমার দিকেই যাবে অনিচ্ছুক কিংবা ইচ্ছুক দৃষ্টি। এটিই তো যথেষ্ট আমার নিশ্চিত নির্ভার নির্ভাবনার তথাকথিত সম্পন্ন জীবন কাটানোর জন্যে অথচ কিনা এই উপচেপড়া প্রাচুর্যে আমার জীবনের সবচেয়ে বড় সংকটের কারণ হয়ে দাঁড়িয়েছে একটি কবিতার ডায়েরি? 

প্রকৃতিপ্রদত্ত এই সৌন্দর্য যে সংকট হয়ে উঠতে পারে, তা যখন আমি বুঝতে শিখেছি, তখনো আমি আমার সম্পদের মর্যাদা বুঝতে শিখিনি। কিন্তু সংকটটা বুঝলাম সেদিন, যেদিন সন্ধ্যায় বাসায় ফিরে আসগর চাচার কোল থেকে আমাদের বারো এবং দশ বছরের দু’বোনকে কানে ধরে টেনে নিয়ে আব্বা পাশের ঘরে নামতা মুখস্থ করাতে বসালেন। তীব্র ঘুমের চাপ সামলে, মরণপণ কষ্টে চোখ খুলে আমরা দু বোন যতই নামতা মুখস্থ করি, ততই আব্বা পাশের ঘর থেকে ভেসে আসা আম্মার হি হি হাসির রিনঝিন শব্দের সাথে তাল মিলিয়ে পিঠে সপাং সপাং বেত মারেন। ভালো করে পড়। ভালো করে। এর চেয়ে ভালো আর কী করে পড়া যায়, যে এক ঘণ্টায় আমাদের সতেরোর ঘরের নামতা মুখস্থ হয়ে যায়, আমরা জানি না। কিন্তু জানি আসগর চাচার এলোমেলো হাতের গতি যে আমাদের শরীরের আনাচে-কানাচে ঘুরে বেড়ায়, অসহ্য দুঃসহ লাগলেও আম্মার প্রশ্রয়ে আর চকলেট চিপসের লোভে আমরা রোজ তা সহ্য করে যাই, আজ আব্বার সপাং সপাং বেতের বাড়ি তা থেকে আমাদের মুক্তি দিয়েছে। আমাদের দু’বোনের অশ্রুর ফোঁটায় নামতা বইয়ের নিউজপ্রিন্ট ভিজে যায়, পাশের ঘরে আম্মার রিনিঝিনি হাসির আওয়াজ থামে না। আব্বার রাগ থমথমে লাল আগুনচোখা মুখের দিকে আড়চোখে তাকিয়ে আমরা আব্বার অসহায়ত্ব টের পাই। সবরকম ব্যবসায় ফেল মেরে আমার আব্বা এখন আসগর চাচার টাকায় নতুন ব্যবসা খুলেছেন। টাকা চাচার, শ্রম আব্বার। লাভ অর্ধেক অর্ধেক। সেই লাভের অর্ধেক টাকার ভাগের সাথে আরো অনেক কিছুর ভাগকে জায়েজ করে নিবেন, আব্বা সেটা আগে বুঝেননি।

অসুখ নিয়ে অফিস যেতে বাধ সাধে ইচ্ছেরা। আজ মাসের এক তারিখ, স্টাফদের বেতন। হোক অসন্তোষ। ফুঁসুক জোয়ারের জল, আজ আমার কবিতায় ডুবে মরার দিন। মোবাইলগুলো বন্ধ করে দেই। ছুটি দিয়ে দেই ঝি-বাবুর্চিদের। ফিরোজ শুনে যতই রাগ করুক, কবিতাতেই ডুবে যাবো আজ, অথৈ ডুবে যাবো। যেভাবে ডুবতে চেয়েছিলাম সেই ভুল করার সুখের বেলায়। খুব প্রিয় খুব কাক্সিক্ষত ভুল করা একটি কবিতার ডায়েরিতে আজ নাক-মুখ ডুবিয়ে মরে থাকব আমি। অচেনা সুখে মরে থাকব, এই একঘেয়ে জীবনে বেঁচে উঠার জন্য মরে থাকব। আর সন্ধ্যায় ফিরোজের কাছে একগাদা মিথ্যে বলে ধরা খেয়ে নিরুপায় ভাগ্যহত কর্ণের মতো রথের চাকা দেবে যাবে। কোনো কারণ খুঁজে পাবো না দর্শানোর। বীর কর্ণের মতো মৃত্যুক আলিঙ্গন করব আমি। 

আজ অফিস যাব না, টেবিলে খাবার দেব না। যা হবার হবে, কোন নিয়ম নেই আজ, আজ সব অনিয়ম, সব। অনিয়মটাই নিয়ম হোক আজ আমার জীবনে। হোক না। কেবল আজ, আজই কেবল। ভাদ্রের তালপাকা রোদ আছড়ে পড়ে চোখে মুখে আমি জানালা ধরে দাঁড়াই কবিতাটা আওড়ে আওড়ে, অসুখের কষ্টটা আবারো নড়ে চড়ে উঠে বুকের গহিনে, কী মধুর তার কষ্ট, কী আনন্দময় তার যন্ত্রণা, কী তীব্র তার স্মৃতি। জানালার নিচ দিয়ে ব্যস্ত শহর যায়, দূর থেকে দু’একটা রিকশার টুংটাং পাশ ঘেষে যেনো পিয়ানো বাজায় বনেদি সুরে, দোকানের সাটার খোলা শব্দটা বোধ হয় নূপুরের নিক্কন, গত জন্মে ফেলে আসা কোন নাচঘরে নর্তকীর। রাস্তার পাশে উবু হয়ে থাকা আবর্জনার পাহাড়টা আজ কেমন অনুশোচনায় নতজানু নিকটের গন্ধরাজের ঝোঁপের কাছে। ফুলে ফুলে সাদা গাছটা, সবুজ ঢেকে দাঁড়িয়ে আছে যেন আমার অসহ্য অসুখে। 

জানালা থেকে সরে আসি লুকিং গ্লাসের সামনে, কতদিন দুবেণি বাঁধি না, অপ্রশস্ত ওড়নায় নারীচিহ্ন লুকানোর ব্যর্থ চেষ্টা কবেই মুক্তি দিয়েছে আমাকে! কোনো কিছুই হিসেব করতে হয় না আমার। কবে থেকে? হিসেবটা শেষ করার আগেই দেখি প্রথম যৌবনের কাঙ্ক্ষিত অসুখ হত্যা করে অনাকাঙ্ক্ষিত সুখ নিয়ে সামনে দাঁড়িয়ে ফিরোজ, বাহ, এভাবে তোমাকে দেখিনিতো কোনোদিন! তার মুখে ঝুলতে থাকে লাম্পট্যের গাম্ভীর্য...আর আমি দু-টনি এসি থেকে আসা হিমেল বাতাসে হারিয়ে যেতে থাকি বিশ বছর আগের মফস্বলের এক কলেজে। যেখানে আমার আরেকটা ঠিক জীবনের মতো জীবন ছিল। আম্মা-আব্বার তীব্র অশান্তিময় সংসারে তখন আমার এক টুকরো সুখ ছিল ভাড়া বাসাটির কলতলায়, টিউবওয়েল থেকে খাবার পানি সংগ্রহের তাড়া আমাকে তাড়া করে ফিরত সারাদিন। সেখান থকে চোখে পড়ে যে নিপাট ভালোছেলেটির দৃষ্টি, সে দৃষ্টি আমায় সারারাত ঘুমাতে দেয় না। বাড়ির মালিকের কাজের বুয়ার ছেলে সে, পিতৃহীন অনাথ। নেহাৎ মেধাবী বলে দয়া করে স্কুল কলেজ পাঠানো ছেলে সে। নইলে বাজার করা, দরকার মতো নুন-তেল কিনে আনাই নির্ধারিত দায়িত্ব তার। তেল চপচপে চুলে, পেটের উপর বেল্ট লাগিয়ে প্যান্ট পরে সাইকেল চালিয়ে কলেজ যাবার মধ্যে এমন কী যে ছিল আমার মতো সুন্দরী মেয়ে তার প্রেমে হাবুডুবু খেতে লাগলাম সাঁতার না-জানা আনাড়ির মতো। সৌন্দর্যের খ্যাতিতে আমাকে যখন ঘরে রাখাই দায়। দিনে গণ্ডাখানেক বিয়ার প্রস্তাব আসে আর আমার আম্মা আমাকে আরো ভালোর নিলামে তুলে দিয়ে ঠোঁট বেকিয়ে ঘরে চলে যান। আর সেই সুযোগেই আমি একদিন ঢুকে যাই সেই আশ্রিত ছেলেটির ঘরে। কবিতা লিখে সে- ‘কবিতার দুটি লাইনের মধ্যে এতটুকু শূন্যস্থান রাখতে হয় যেন তার মধ্যে একটা সূর্য উঠতে পারে’। বাহানা কবিতা শোনার, আমি মুগ্ধ শ্রোতা তার। অনুরক্ত তার মুক্তার মতো হস্তাক্ষরের। কিন্তু সেদিন ঘরে ঢুকতেই ছিটকিনি তুলে দেয় সে, জাপটে ধরে আমাকে, তখনই হঠাৎ চরাচর অন্ধকার করে লোডশেডিং নামে, উন্মাদ চুম্বনে চুম্বনে আমাকে বিধ্বস্ত করে দেয়। তার প্রথম চুম্বনে আমি একজন পুরুষের স্পর্শ পেয়েছি, সেদিন আমার সমস্ত নারীত্বজুড়ে। আমি সেদিন প্রথম শিহরণে নারী হয়ে উঠা বুঝতে পেরেছি। তারপর থেকে কী যে হয়, উন্মাদপ্রায় অবস্থা আমার... রাতে ঘুম আসে না, ঐ বাড়ির বারান্দায় আর কারো ছায়া দেখলে মনে হয় সে, রাস্তার মোড়ে দাঁড়ানো যে কোনো ছেলের দিকে তাকালে মনে হয় সে...আমার বুক কাঁপতে থাকে সারাবেলা আবার ঝাঁপ দিতে সেই ঔষ্ঠ্যের আগুনে। কী হলো তোমার, ফিরোজের দমবন্ধ আলিঙ্গনে আগুনের নদীতে পুড়ে যাওয়ার লোভ থেকে সামলে নেই নিজেকে। হৃদয়ের গহিন থেকে কবিতার ডায়েরিটি মরে যাওয়ার ডাক দেয় আমাকে। আমি তৈরি হই। তীব্র আনন্দে ঝলমলিয়ে উঠি। আপাতত উজাড় করে দেই ফিরোজকে।

২.
মনোয়ার এসি চালিয়ে জানালার ঝালর উঠিয়ে দিলে ব্যস্ত দিন শুরু হয়। আমি শেষবারের মতো আইপ্যাড অন করে এপয়নমেন্ট শিডিউল চেক করে নিই। চায়ের কাপটা টান দিতে দিতে শুনতে পাই পরিচিত কণ্ঠ। কী ম্যাডাম কেমন আছেন? চোখ তুলে দেখি এনায়েত করিম, ফিরোজের সব সম্ভবের জাদুকর। নগদ-তরল থেকে থানা-পুলিশ, তুড়ি মেরে সেরে দেয় সে। জানতে চায় কেমন আছি, উত্তর দেবার প্রয়োজন বোধ করি না, মুচকি হাসি। বুঝতে পারি আমার উত্তর দেয়া না দেয়ায় কিছু যায় আসে না। সে আসবে বসবে, আমাকে নিয়ে লং ড্রাইভে যাবে, থাইল্যান্ড ব্যাংকক যাবার ইশারা দেবে, বাসায় গিয়ে বললে ফিরোজ মুচকি হাসবে। মেনে নেয়া সব অভ্যাস-সয়ে যাওয়া অভব্যতা আজ কেমন রোষে কামড়ে ধরে, অভব্য হয়ে যাই আমি। এনায়েত করিম সামনে এসে বসলে কোনো ভনিতা ছাড়াই বলি- আপনি আমার অফিসে আর আসবেন না। এনায়েত করিম চুপসে যায় জন্মদিনের বাসি বেলুনের মতো। প্রেমালাপ আশা না করলেও সে মোটেই প্রস্তুত ছিল না আমার এই কথার জন্য, তার এই অপ্রস্তুত চুপসে যাওয়া এক অপার্থিব শান্তি এনে দেয় আমার মনে। তার ফিরে যাবার ছায়ার দিকে তাকিয়ে মুচকি মুচকি হাসি, মনে মনে বলি, কত আর নকল এ যাপন জীবনের? ভিতরে কবিতা রেখে পার্থিব বিত্ত-বৈভবে মুখ গুঁজে থাকা! মোবাইলটা হাতে নিই, ফিরোজকে একটা ফোন করা দরকার। ঘটনাটা ওকে বলে রাখি। থতমত খেয়ে তোতলাতে থাকে ফিরোজ। আমার ভিতরটা কেমন হালকা লাগে ঠিকানাহীন ওড়ে যাওয়া পালকের মতো। এসির ঠান্ডা বাতাসের সাথে মিষ্টি এয়ার ফ্রেশনারের গন্ধ স্বস্তির তৃপ্তি নিয়ে জাপটে ধরে আষ্টেপৃষ্ঠে। সাহসী হচ্ছি আমি, হোকনা অবেলায়, তবু প্রায়শ্চিত্ত করি আমি। আমার আকাক্সিক্ষত জীবনে ফিরি। 

মচমচ আওয়াজ তুলে নিজের অশালীন উপস্থিতি জানান দেয় ফিরোজ। দরজা লক করে একনাগাড়ে উগড়ে দিতে থাকে হাভাতে ছাউনি থেকে আমাকে তুলে আনার পুনঃপুন আওড়ানো ইতিহাসসহ এনায়েত করিমকে অপমান করার ফলে তার কী কী ক্ষতি হতে পারে সবিস্তার ইতিবৃত্ত। ফিরোজের কথার ঢাল বেয়ে নামা তীব্র স্রোতের তোড়ে আমি আবার হারিয়ে যাই অতীতে, এই দুঃসহ বর্তমান থেকে বিচ্যুত হয়ে, বাহারি আলোর ঔজ্জ্বল্য থেকে ফিলিপস বাতির নীচে। 

বাড়িওয়ালার মূল বাড়ির বাইরের দিকে ফেলে রাখা ফেলনা ঘরটির আধোয়া গন্ধময় বিছানায় বসে বসে কবিতা শুনি আমি, আমার কোলে মাথা রেখে পড়ে যায় আশ্রিত পুরুষ ‘কেননা মানুষ জীবনভর নিজের লাশের পেছনে দৌড়ায়, সে লাশের যত কাছে যায়, লাশ তত দূরে সরে যায়/ লোকটা তাও দৌড়াতে থাকে’। যদিও আমার জানা ছিল যতক্ষণ আসগর চাচা ঘরে থাকবেন না, মা আমায় খুঁজবেন না, আর বাবাও ইদানীং অজানা কারণে গভীর রাতে বাড়ি ফেরেন, তবুও সেদিন মা হঠাৎ দরজায় নড়বড়ে খিল ভেঙে আশ্রিত পুরুষটিকে আমার কোলে নিশ্চিত আশ্রয়ে শায়িত দেখে অগ্নিমূর্তি ধারণ করেন। চুল ধরে টেনে হিঁচড়ে সে রাতে ঘরে নেন বটে, কিন্তু সাতটি রাত পার করেন না। প্রতিষ্ঠিত ব্যবসায়ী ফিরোজ আহমেদের সাথে কাবিন করিয়ে দেয়। কোটি টাকার সম্পদ যার, তার বয়স দ্বিগুণ হলে মহাভারত অশুদ্ধ হয় কোনো শত্রুও সেদিন তা বলতে আসেনি। স্বামীর বাড়ি থেকে দেওয়া গা ভর্তি অলংকার দেখে অতিথি অভ্যাগত সবার বরং চোখ টাটিয়েছে। মায়ের টনটনে হিসেব বড় বেশি অভ্রান্ত হয়ে অতঃপর দেখা দিয়েছে আমার জীবনে। হ্যাঁ বাইরে থেকে যতটা দেখে সমাজ-সংসার। 

কিন্তু মায়ের মতোই পুনরাবৃত্ত জীবনে আমি কাকে বলি এ অসুখের কথা! কেন শুনবে এই এ নিয়মের পৃথিবী আমার অনিয়মের অসুস্থতা, কবিতার সাথে আমার বাস! সুখে থাকতে ভূতে কিলানোর এ অসুখ বড়োই মূল্যহীন তাদের কাছে! ফিরোজ গর্জাতে থাকে। আর সে বর্বর গর্জনে বেরিয়ে আসতে থাকে আমার মা সহ আমারো অতীতের কাসুন্দি। বেশ্যার ঘরে বেশ্যাই হয়। বেশ্যাদের আবার সতীপনা-ফিরোজের আক্রমণ হিংস্র করে আমাকে হঠাৎ, তীব্র ক্ষেপে উঠি, টেবিল থেকে ছুঁড়ে মারি পানির গ্লাস-বোতল, পুরো অফিস কাঁপিয়ে ঝনঝন শব্দে টুকরোগুলো অসহায় ছড়িয়ে যায় ঘরময়, আমি চিৎকার করে বলি, আমি আর তোমার ঘর করব না। গেট আউট। ফিরোজ দরজার লক বন্ধ করে টিপে ধরে প্রথমে আমার মুখ, তারপর গলা- চুপ, চুপ, আস্তে, আস্তে সারা অফিস শুনিয়ো না যে তুমি একটা বেশ্যা! আমার দম বন্ধ হয়ে আসে। আমার জিব বের হয়ে আসতে থাকে। শুনেছি বাড়িওয়ালার আশ্রিত পুরুষটিকে যখন ফ্যানে ঝুলন্ত দড়ি কেটে নামানো হয় তখনো তার জিবটা বেরিয়েছিল সামনের দিকে, চোখ দুটো বিস্ফোরিত। বিস্ফোরিত হতে থাকে আমার চোখও। নিশ্বাস নিতে পারি না। আমি বুঝতে পারি না আমি কি মরে যাচ্ছি? অস্থির হাত পা দাপানো বন্ধ করে আমি ভাবি, আমি কি আমার কবিতার কাছে যাচ্ছি??

[কবিতাংশগুলো কবি ইমতিয়াজ মাহমুদের কবিতা থেকে নেয়া।
ছোটবেলায় স্কুলে যাবার সময় মা সবার আগে চুল বাঁধতে বসতেন চাঁদনীর। চোখেমুখে বিরক্তির ছাপ ফুটিয়ে তুললেও মনে মনে খুশিই হতেন। আর পাড়া প্রতিবেশীরা যখন মেয়ের চুলের প্রশংসা করত তখন তো বেশ গর্বই অনুভব করতেন। সত্যিই তো এমন চুল দু’দশ গ্রামে দেখা যায় না। পিঠময় এমন ঘন কালো আর একহারা চুল দেখে এ যুগের কতজন রোমিওরা যে জীবনানন্দ হতে চেয়েছে তার লিস্ট দিতে গেলে কয়েক দিস্তা কাগজ লাগবে। বেণি গাঁথা চুল ঘাড়ের দুপাশে ফেলে চাঁদনী যতক্ষণে কলেজে পৌঁছাত ততক্ষণে দশ-বিশ জোড়া চোখের আকুল ব্যাকুল চাহনি দেখে ওর কি যে হাসি পেত। গত দু’দিন আগে এক প্রেমপত্র পেয়েছে চাঁদনী। ওর সাথে পড়ে সুফিয়া। তার বড়ভাই দিয়েছে। এই হাবলাকে ও মোটেই সহ্য করতে পারে না। ওদের কলেজেই ইন্টার সেকেন্ড ইয়ারে পড়ে। বিশাল একটা শরীর। হাত-পা ছোট ছোট। আর সবচেয়ে বিরক্তি লাগে চোখ দুটোর দিকে তাকালে। মনে হয় ওরে বানাতে গিয়ে সব মাটি শরীরে দেবার পর হঠাৎই বিধাতার মনে হয়েছে, আরে! চোখই তো করা হয় নাই। তখন এদিক সেদিক খুঁজে একটু মাটি পেয়ে তাই দিয়ে কোনোরকমে চোখ বানিয়ে রেখেছেন। এমন হোঁদল কুতকুতে টাইপের চোখ দেখলে গা জ্বলে যায়। ওর মাথায় দেবার মতো মগজের সাপ্লাইও সম্ভবত পর্যাপ্ত ছিল না। শেষমেশ কিছু খড়কুটো ঢুকিয়ে দেয়া হয়েছে। সেই দোদুল চিঠি লিখেছে কলেজের সবচেয়ে সুন্দরী মেয়েকে। চিঠিটা মাত্র দুই লাইনের। চিঠি পড়ার পর থেকে চাঁদনীর মাথা খারাপের মতন অবস্থা। কপাল ভালো দোদুলের। চিঠি পাঠিয়ে কলেজেই আসেনি। সামনে পেলে আজ সব বন্ধুদের লেলিয়ে দিতো ওর পিছনে। তবে লাভ কিছু হতো না। দোদুল নির্বিকারই থাকতো। ওকে থাপ্পড় দিলেও ঘুরে দাঁড়িয়ে জিজ্ঞেস করবে না কেন থাপ্পড় খেল। ওদিকে সুফিয়াকে যে একচোট নেবে তার উপায় নেই। সের-এর উপর যেমন সোয়াসের থাকে তেমনি চাঁদনীর একধাপ উপরে সুফিয়া। টাসটাস করে মুখের উপরে এমন কিছু কথা চাঁদনীকে বলবে যে, চাঁদনী পালাবার পথ পাবে না। চাঁদনী ভেবে পায় না অমন ভাইয়ের বোন এমন হয় কি করে। আচ্ছা চিঠিটা ওর খাতায় ঢুকিয়ে রেখে গেল কে? সুফিয়া নিশ্চই তার ভাইয়ের চিঠি নিজে বহন করে আনবে না। আবার আনতেও পারে। কিন্তু ওকে জিজ্ঞেস করার সাহসই তো নাই।

অফ পিরিয়ডে চাঁদনী কমনরুমে এল। সবাই আড্ডা খেলায় মগ্ন। কোণার দিকে শরীফ, বাবলুরা গোল হয়ে বসে। হিন্দী গানের সাথে সমানে চলছে একে ওকে টিপ্পনী কাটা। 
> শরীফ। শরীফ শুনেও না শোনার ভান করল। 
- কি রে ডাকছি শুনতে পাচ্ছিস না? নাকি শুনেও না শোনার ভান করছিস? 
> কি বলবি, বল না। 
- ইয়ে, আমার খাতার ভেতরে একটা চিঠি।
> তো?
- কে রেখেছে বলতে পারিস?
> তুই কি আমাকে তোর বই খাতার পাহারাদার বানিয়েছিস? 
শরীফের কথায় বাকি সব হো হো করে হেসে উঠল। রাগে প্রায় কেঁদেই ফেলত চাঁদনী। কোনোরকম নিজেকে সামলে সরে গেল। লাভলি আর রুম্পাকে পথেই পেল। চাঁদনীকে দেখে হই হই করে উঠল। 
- কি রে সুন্দরী? মুখ কালো কেন? এই মুখে গ্রহণ মানায় না। 
> আর বলিস না। মেজাজ এম্নিতেই খারাপ তার উপর শরীফ বাবলুদের কথা শুনে আরও মেজাজ চড়ে গেছে। 
- হয়েছে কি? 
> খুলে বলছি তোদের বিষয়টা? 
রূম্পা ওর কানের কাছে মুখ নামিয়ে আস্তে করে বল্লো, 
- দোস্ত এটা কি ঠিক হবে? 
> কোনটা? 
- অই যে বললি। খুলে বলবি। কলেজে খোলা যাবে? নাকি নতুন নিয়ম করেছে খোলার ব্যাপারে? 
দুটো মিলে এমন হো হো করে হেসে উঠল যে চাঁদনী হা হয়ে রইল। এখানে আর দাঁড়ানোর মানে হয় না। হন হন করে হেঁটে ক্লাস রুমে গেল। সবাই এমন কেন করছে ওর সাথে? কই সে ভেবে রেখেছে শরীফ, রূম্পা ওদেরকে দিয়ে টাইট দেবে অই হাবলাটাকে। আর ওরা কিনা। ব্যাগটার উপর মাথা রেখে এক প্রস্থ কেঁদে নিল চাঁদনী।

২. 
মুন আয়নার সামনে দাঁড়াতে মনে হলো আয়নাটাই লজ্জা পেল। 
- কি গো আয়নামতি? লজ্জা পেলে মনে হয়? 
> না কখনও তো এত সময় নিয়ে দাঁড়াও না আমার সামনে। সবচেয়ে অবহেলা করো আমাকে। আমার সামনে দাঁড়াতে গেলেই তোমার রাজ্যের কাজ মনে পড়ে। 
- অভিমান করো না সোনা। অভিমান ভুলে আজ আমাকে সাজতে হেল্প করো।
> তুমি সাজবে! বলো কি! কে এই অসাধ্য সাধন করল? 
আয়নার কথায় জবাব না দিয়ে মুচকি হাসলো মুন। নিজেকে সাজাতে লাগল মনের মাধুরী মিশিয়ে। মুনের এই অভ্যেস নতুন নয়। খুব ছোটবেলা থেকে। মা-ই শিখিয়ে দিয়েছিল। মা অফিসে যেতো। বাবা তো ব্যবসার কাজে সব সময় হিল্লি-দিল্লি করে বেড়াচ্ছেন। একা একা আর কাহাতক থাকা যায়? 
- যখন তোমার খুব একা লাগবে, কিছুই ভালো লাগবে না তখন তুমি ঘরের প্রিয় জিনিসগুলোর সাথে কথা বলবে। মুন অবাক হয়ে জানতে চাইত, 
> ওরাও কি আমার সাথে কথা বলবে মা? 
- না। তা বলবে না। তবে খুব মনোযোগ দিয়ে তোমার কথা শুনবে। ওরা খুব মনোযোগী শ্রোতা।
তুমি প্র্যাক্টিস করে দেখ। একটা সময় মনে হবে তুমি ওদের কথা বুঝতে পারছ, আর ওরা তোমার কথা।
সেই থেকে এটা একটা দারুণ খেলা মুনের জন্যে।

ঠিক দশটা পনেরোতে কম্পাউন্ডে পা রাখল মুন। যাক, পাঁচ মিনিট সময় পাওয়া গেল। আর একবার কি নিজেকে দেখে নেবে আয়নায়? নাহ্, থাক একটু কেয়ারফুলি কেয়ারলেস থাকা ভালো। শাড়ির রংটা ওকে মানিয়েছে কিনা কে জানে। জীবনে প্রথম ও একা একা শাড়ি পরল। না পরে উপায় কি? অস্ট্রেলিয়ার এই রংচটা একলা জীবনে শাড়ি পরাবার জন্যে চাইলেই কাউকে চট করে খুঁজে পাওয়া যাবে না- এটা নিশ্চিত। এখানে একটা মুহূর্ত কেউ নষ্ট করে না। ওর পাশের রুমে থাকে যাবিদা। সেই কোন ভোরে উঠে কাজে চলে গেছে। আর যাবিদা থাকলেইবা কি হতো? বরং না থেকে উপকার হয়েছে। আফগান এই মেয়েটার সব কিছুই ভালো একটা বিষয় ছাড়া। প্রতিটা বিষয়ে সে অতি উৎসাহী। মুনের যা চরম অপছন্দ। তবু কিছু করার নেই। এই শহরে সাবলেট জোগাড় করার মতন ঝক্কি আর কিছুতেই নেই। হ্যাঁ ছেলেমেয়ে বাছ-বিচার না করলে অনেককেই পাওয়া যায়। ওর অনেক বন্ধুরা ওভাবেই আছে। ও পারেনি। শুরুতে তাই কিছুদিন একা ছিল। দু’রুমের একটা ছোট্ট বাড়ি ক্যাম্পাসের কাছাকাছি বলে অনেক ভাড়া গুনতে হতো। তাছাড়া একা থাকারও কিছু ঝামেলাও আছে। তাই খুব প্রাণপণে একজন মেয়ে পার্টনার খুঁজছিল। অবশেষে অনেক কষ্টে এই আফগান মেয়েকে ও খুঁজে পেয়েছে। 

হঠাৎই লম্বা করিডরের শেষ মাথায় ও স্যারকে দেখতে পেল। আর সঙ্গে সঙ্গেই টের পেল ওর হার্টবিট বেড়ে যাচ্ছে, হাত-পা ঘামছে, কপালেও বিন্দু বিন্দু ঘাম জমছে। তবু প্রাণপণ চেষ্টা করল নিজেকে সামলে নেবার। আজ দীর্ঘ ছয় মাস অনেক দো-টানায় ভুগেছে। নিজের সাথে যুদ্ধ করেছে। কিন্তু সিদ্ধান্তে আসতে পারছিল না। অবশেষে কাল রাতে সিদ্ধান্তে আসতে পেরে কি যে হালকা লাগছে ওর। আজ সে কারণেই মুনের এই সাজ। আর দেরি নয়। আজ ও বলবেই ওর জীবনের সবচেয়ে গুরুত্বপূর্ণ কথাটি।

৩.
বাড়ি ফিরে চাঁদনী দোদুলের চিঠিটা নিয়ে বসল। আজ আর রুম্পার সাথে ফেরেনি। অন্যদিন ও আর রূম্পা একসাথে ফেরে কলেজ থেকে। আজ রুম্পার উপর চরম মেজাজ খারাপ হয়েছে। তাই ক্লাস শেষ হবার আগেই মাথা ব্যথার বাহানায় বাড়ি চলে এসেছে। তাছাড়া ছুটির পর রুম্পার সাথে না ফিরলে মায়ের হাজারো প্রশ্নের উত্তর দিতে হবে। একা ফিরলি কেন? রুম্পার সাথে ঝগড়া হয়েছে? আরও কত যে প্রশ্ন করবে। পেট থেকে কথা বের করেই ছাড়বে। চাঁদনী মাঝে মাঝে খুব অবাক হয়। মায়েরা এত টেকনিক কোথা থেকে শেখে। নাকি মা হবার সাথে সাথে এইসব ট্রেনিংও এরা আধ্যাত্মিকভাবে পেয়ে যায়? খুব ছোট্ট চিঠি। দুই লাইনও গুছিয়ে লিখতে পারেনি হাদারাম। তার উপর হাতের লেখার কি ছিরি! চাঁদনী ভেবে পায় না চিঠি লেখার মতন সাহস ও জোগাল কি করে। এমনি তো সামনে পড়লে পালাবার পথ পায় না। এ পর্যন্ত চাঁদনীর সাথে কথা বলেছে মাত্র দু’দিন। যে পরিমাণ তোঁতলানো শুরু করেছিল তাতে এই হাদারামের স্বাভাবিক কথা না শুনলে চাঁদনী ধরেই নিতো ও জন্ম থেকেই তোঁতলা। এহ্ কি চিঠির ভাষা! ‘চাঁদনী তুমি সুন্দর। তোমার জন্যে কাঁদে আমার অন্তর।’-এ কোনো চিঠি হলো? আবার কাব্য করার চেষ্টাও করেছে। সাহস কত! কবি হবার সাধ জাগছে। ‘অই আহাম্মক তোরে কবি হইতে কে কইছে? আর তুই তো জানিসই না অন্তর কোথায় থাকে। তোরে প্রেম কি জিজ্ঞেস করলে তো বইয়ের পাতা উল্টাবি। সেই ক্লাস থ্রি থেকে তোর মতন হাদারামের সাথে এক স্কুল, এক কলেজে পড়তেছি। পুঁথিগত বিদ্যা ছাড়া তোর মগজে কিছু আছে? জীবনেও একটা সাংস্কৃতিক বা খেলাধুলার মতো কোন কিছুতে অংশগ্রহণ করিস নাই, পিকনিকের দিন ঘরে খিল এঁটে বসে থাকিস, বন্ধুরা আড্ডায় ডাকলে তোর জ্বর ওঠে, দলবেঁধে সিনেমা বা কোনো বন্ধুর জন্মদিনে যাওয়ার কথা বললে এমনভাবে তাকাস মনে হয় কেউ তোরে সুন্দরবন গিয়ে বাঘের সাথে ঘুমাইতে বলছে সেই তুই আবার প্রেমপত্র লেখোস। গাধা,উল্লুক।’ চাঁদনী রাগে একা একাই গজগজ করতে থাকে। দোদুলকে সামনে পেলে কয়েকটা চড়-থাপ্পড় দিতে পারলে সম্ভবত শান্তি পেত চাঁদনী। চিঠি লেখার শখ হইছে লেখ না। কিন্তু চাঁদনীকে কেন? যে এই ছোট্ট শহরের বসরাই গোলাপ। যার জন্যে দোদুলের চেয়ে একশ’ গুণ যোগ্য ছেলেরা মৃত মাছের মুখের মতো হা করে আছে। সেই সময় মুখে মাছি ঢুকলেও তারা টের পায় না। চাঁদিনী একবার কৃপা করে তাকালে তারা ধন্য হয়ে যায়। আর চাঁদনী কারো দিকে তাকিয়ে হাসলে সে তো নিজেকে অমিতাভ বচ্চন ভাবা শুরু করে। তো সেই চাঁদনী চিঠি প্রাপ্তির এগারো দিনের মাথায় দোদুলকে পেল বড় খালের পাশে বসে থাকা অবস্থায়। সাথে ছোট বোন আর এক চাচাতো ভাই। চাঁদনী সোজা দোদুলের সামনে গিয়ে দাঁড়াল আর সজোরে একটা চড় কষিয়ে দিল। এরপর থেকে দোদুলকে আর এলাকায় খুঁজে পাওয়া যায় নি।

৪.
- মা তুমি ভালো আছো?
> হ্যা রে। আমার কথা বাদ দে। তোর কথা বল। কেমন আছিস? ফোন করেছিস কেন? স্কাইপে-তে আয়। দেখি তোকে। কতদিন দেখি না। 
- কি যে বলো মা। মাত্র তিনদিন আগেই তোমার সাথে স্কাইপে-তে কথা হয়েছে। 
> এত গুনে রাখিস কি করে? আমার তো মনে হয় তিন যুগ হয়েছে। 
- মা। আমি বড় হয়েছি। 
> কে বলেছে তোকে বড় হতে? 
- হা...হা। তুমি না মা। আচ্ছা মা শোন কি রান্না করেছো আজ? 
> তুই কি সিরিয়াস কিছু বলবি আমায়? আমার ধারণা তুই খুব গুরুত্বপূর্ণ কোনো বিষয় নিয়ে আমার সাথে আলোচনা করতে চাস। 
মুন জানে আর লুকিয়ে লাভ নেই। মা ধরে ফেলেছে। মায়েরা ধরে ফেলে। 
- মা। ক্যামনে কি? সব আগে ভাগেই বুঝে ফেল। মা শোন আমি যখন মা হবো তুমি তোমার এই টেকনিকটা আমাকেও শিখিয়ে দিও তো। 
> কোন টেকনিক? 
- এই যে সব কিছু আগে ভাগেই বুঝে ফেল।
> হুম। তোকে একটা গল্প বলব। কিন্তু তার আগে তুই বল কি বলতে চাস। কোনো ভনিতা করবি না। সূচনা বাদ। ডিরেক্ট বক্তব্যে যাবি। 
প্রায় এক মিনিটের কাছাকাছি ওপাশ থেকে কোনো শব্দ না পেয়ে মুনের মা ভাবল লাইন বুঝি কেটে গেল। 
- হ্যালো...হ্যালো। মুন কথা বল। ওকে স্কাইপে-তে আয়। 
> না মা। যা বলতে চাই তা তোমার চোখের দিকে তাকিয়ে বলা সম্ভব না। 
- তাহলে চোখ বন্ধ করে বলিস। 
> তাও সম্ভব না মা। চোখ বন্ধ করে তোমাকে আমি বেশি দেখতে পাই। তার চেয়ে এভাবেই বলি। 
- বল। 
> মা আমি... (আবার নীরবতা) 
- কাউকে ভালোবেসেছিস? 
> ও মাই গড। আমি জানতাম। তুমি আন্দাজ করে ফেলবে। আমিও তাই চাইছিলাম। আমাকে আর কষ্ট করে বলতে হবে না। 
- কংগ্রেটস। এবার বল ছেলেটা কি করে? কোথায় থাকে? কিভাবে পরিচয়? ফিরিঙ্গি পছন্দ করে ফেললি নাকি শেষে? 
> মা। এত প্রশ্ন শুনে তো ক্লান্ত হয়ে যাচ্ছি। আমি সব বলব। আমি নিশ্চিত তোমার পছন্দ হবে। শুধু... 
- শুধু কি? 
> শুধু একটা বিষয় তোমাকে কষ্ট দেবে জানি। আমি জানি তুমি অনেক স্মার্ট একটা মা। বিষয়টা আমায় যেহেতু এতটুকু ভাবাচ্ছে না সেহেতু তুমিও প্লিজ আপত্তি করো না। প্লিজ মা... 
- আচ্ছা বল। সব শুনি তো।
> মা ছেলেটা দারুণ ব্রিলায়ান্ট, অসম্ভব হ্যান্ডসাম। ঢাকা বিশ্ববিদ্যালয় থেকে এপ্লাইড ক্যামেস্ট্রিতে ফার্স্ট ক্লাস পেয়েছে। এরপর অষ্ট্রেলিয়া সরকারের স্কলারশিপ নিয়ে মেলবোর্ন আর এমআইটি-তে পিএইচডি করেছে পলিমার ক্যামেস্ট্রিতে। এখন আর এমআইটি-তেই কাজ করছে। 
- হুম। তো সমস্যা কোথায়। অন্য ধর্মের? 
> না মা। 
- মুন...সমস্যাটা বল। 
> মা বললাম তো এমন কোনো সমস্যা না। তুমি প্লিজ যে পর্যন্ত শুনলে তা থেকেই বলো না। 
- আমি কি বলবো? হ্যাঁ যা শুনলাম তাতে যথেষ্ট ভালোই মনে হয়। সাধারণত বাবা মা যেমন খোঁজেন- শিক্ষিত, প্রতিষ্ঠিত। তেমনি তো হয়েছে। এখন দেখতে কেমন আর মন-মানসিকতা কেমন। সে তো তুমি যাচাই করবে। 
> এগজ্যাক্টলি মা। এসবে আমি স্যাটিসফাইড। 
- দেখ মুন আমি আর দশটা টিপিকাল মায়েদের মতন নই। সে তুই ভালো করেই জানিস। ছোটবেলা থেকেই তোকে আর দশজনের চেয়ে আলাদা করেই বুঝতে শিখিয়েছি। জানতে শিখিয়েছি। তোর অমতে আমি যাচ্ছি না। কিন্তু কেন যেন মনে হচ্ছে তুই কোথাও কিছু লুকাচ্ছিস। তাই একটাই অনুরোধ ভাবাবেগে যেমন জীবন চলে না। তেমনি আবেগহীন জীবন বয়ে বেড়ানোর চেয়ে দশ মণ পাথর বয়ে বেড়ানো অনেক সহজ। সে নিশ্চয়ই আমাকে দেখেই বুঝেছিস। তাই যাই করিস বুঝে শুনে করিস। 
> ডোন্ট ওরি মা। আমি তোমার কষ্টটা বুঝি। আর বুঝি বলেই একই ভুল আর করতে চাই না। আমি যেন তোমার মতো বুঝতে এত দেরি করে না ফেলি মা। 
- তুই কি ওকে সব জানিয়েছিস? 
> না মা। কিছুই জানাইনি। আমি যে ওকে এতটা ভালোবাসি সেটা বুঝতেই তো আমার ছয়মাস লেগে গেল। তোমার মেয়ে না? সব কিছু একটু দেরিতেই বুঝি। 
- এই মেয়ে, মায়ের সাথে ফাজলামো? বলেই মা মেয়ে দুজনেই হেসে উঠল। 
> ওর সাথে কফিশপে মিট করতে চাচ্ছি মা। ভাবছি আর দেরি না ওকে সব জানাব। কি বলো মা? 
- হ্যাঁ। তবে বলার আগে তার মনোভাবটা বুঝে নিলে ভালো হতো না? আর না হয় তাকে বলার সুযোগ দাও। 
> মা সে আমাকে অনেক পছন্দ করে। রোজ আমার জন্যে ফুল, চকলেট নিয়ে আসে। আমরা ঘণ্টার পর ঘণ্টা ওর ল্যাবে বসে আড্ডা দেই। উইকেন্ডে দুজন বেড়াতে বের হই। শপিং করি। গত দুদিন আমাকে রান্না করে খাইয়েছে, জানো। তুমি খেলে খুব খুশি হতে। সব খাবারগুলোই তোমার খুব প্রিয়। সেদিন কি করেছে জানো? তোমার আর আমার একটা ছবি ফেসবুক থেকে নামিয়ে বাঁধাই করে তার পড়ার রুমে রেখে দিয়েছে। আরও অনেক কাণ্ড করে। মনে হয় আমি একটা বাচ্চা মেয়ে তার কাছে। খুব কেয়ারিং। এরপরও কি আমার দেরি করা উচিত মা? 
ঠিক আছে মা যা ভালো মনে হয় কর। এক মিনিট ধরো তো ফোনটা। দরজায় কলিং বেলের আওয়াজ শুনছি।
আর ধরা যাবে না মা এখন রাখব। তুমি দেখ কে এল। পরে আবার কথা হবে। ও হ্যাঁ কি একটা গল্প বলবে বলেছিলে। 
- আজ থাক। আর একদিন শুনিস। 
> ওকে বাই মা। ইউ আর সো সুইট। এত্তগুলা ভালোবাসা পাখিটা আমার। 
- হ্যালো শোন...ওপাশ থেকে ফোন রেখে দিতেই তার মনে হলো, ‘আরে! ছেলেটার নামই তো জিজ্ঞেস করা হয়নি।’ 

৫.
এইচএসসি’র পরে চাঁদনীর খুব ইচ্ছে ছিল ঢাকায় ভর্তি হবে। বাবার জোর আপত্তির কাছে টিকল না। একমাত্র মেয়েকে এত তাড়াতাড়ি তিনি কাছ ছাড়া করতে চান না। তবু বিশ্ববিদ্যালয়গুলোতে ভর্তির চেষ্টা যে করেনি তা নয়। চাঁদনী ভেবেছিল কোনো বিশ্ববিদ্যালয়ে একবার চাঞ্চ পেয়ে গেলে বাবা আর না করবেন না। চাঞ্চ না পাওয়ায় সে আশায় গুড়েবালি। বাবাকে আর কিছুতেই রাজি করানো গেল না। অগত্যা উপায়ান্ত না দেখে শহরের বিশ্ববিদ্যালয় কলেজেই অর্থনীতিতে ভর্তি হতে হলো। অবশ্য ভর্তি হয়েই এক দুর্দান্ত হ্যান্ডসাম লেকচারারের প্রেমে হাবুডুবু খেল চাঁদনী। টানা এক বছর কি ভীষণ রোমান্টিক সময় কাটিয়েছে অই নব্য প্রভাষকের সাথে। কিন্তু একটা ব্যাপারে খুব অবাক হতো ও। প্রভাষকের সাথে খুব ঘনিষ্ঠ সময়গুলোতে ওর হঠাৎই দোদুলের কথা একঝলক মনে ভেসে উঠত। আবার হঠাৎ কোনো ভরদুপুরে একা বৈঠকখানার সিঁড়িতে বসে ঘুঘুর ডাক শুনতে গিয়ে ধুম করে অযাচিতভাবেই দোদুলের কথা মনে পড়ে যেত। একথা ঠিক যে দোদুলকে চড় মারার পর প্রথম কদিন মনে হয়েছে ও ঠিক কাজই করেছে। কিন্তু যতই দিন যেতে লাগল ততই চাঁদনীর ভেতরে অপরাধবোধ ওর হৃদয় বিদীর্ণ করে বেড়ে উঠছিল ঠিক যেমন ক্যাকটাস সব পাথর আর শুকনো মাটি ঠেলে বড় হতে থাকে, ঠিক তেমনি। দোদুল চড় খেয়েও খুব শান্ত চোখে চেয়েছিল ওর দিকে। কোনো প্রতিবাদ নয়, কোনো প্রতিহিংসা নয়। বরং নিজেই সরে গিয়ে চাঁদনীকে এক অন্যরকম শাস্তি দিয়ে গেল যেন। আরও কতশত চিঠিই তো পেয়েছে। কই সবাইকে কি চড় মারতে গেছে ও? কতবার ভেবেছে বন্ধুদের কাছে দোদুলের কথা জানতে চাইবে। কি এক সঙ্কোচে, দ্বিধায় বারবার জিজ্ঞেস করতে গিয়েও থমকে গেছে। বিষয়টা দোদুল বা চাঁদনী কারো বন্ধুরাই স্বাভাবিকভাবে নিতে পারেনি। ইদানীং খুব দেখতে ইচ্ছে করে দোদুলকে। যাই হোক ওদের প্রেমকাহিনি যখন সবার মুখে মুখে ঠিক তখনই প্রভাষক সাহেব হঠাৎই নিরুদ্দেশ হলেন। চাঁদনীকে প্রায় একমাসে বিশ্বাসই করানো গেল না যে প্রভাষক চাকরি ছেড়ে চলে গেছে। শুধু তাই নয় ঠিক একমাস দশদিনের মাথায় আরও জানা গেল প্রভাষক বিবাহিত এবং তার একটি ছয় বছরের ছেলেও আছে। চাঁদনী তখন খুব অদ্ভুতভাবে আবিষ্কার করল প্রথম প্রেম হারানোর কষ্ট ওকে তেমনভাবে গ্রাস করছে না, যেমনটি করা উচিত ছিল। বরং একটা মিথ্যাবাদী বাটপার লোকের হাত থেকে ও বেঁচে গেছে এই স্বস্তিটাই ওকে ঘিরে আছে। অই সময়টাতে প্রায়ই মনে হতো দোদুলকে খুঁজে বের করতে পারলে মন্দ হতো না। দোদুল কই? কেমন আছে? একা একাই প্রশ্নগুলোতে নিজেই ঘুরেফিরে আসত। কারো কাছে যে জিজ্ঞেস করবে সে উপায় তো ও নিজেই রাখেনি। আর ওর বন্ধুরাও এমন যে ওর সামনে কখনই দোদুলের কোনো প্রসঙ্গ নিয়ে আলাপ করে না। প্রভাষকের সাথে সম্পর্ক বিচ্ছিন্ন হবার ঠিক সাড়ে চার মাসের মাথায় চাঁদনীর বিয়ে হয়ে গেল জনৈক প্রতিষ্ঠিত ব্যবসায়ীর সাথে। সম্পূর্ণ পারিবারিকভাবে আয়োজিত এ-বিয়েতে চাঁদনী তার বরকে দেখল একেবারে বিয়ের দিনে।

৬.
মুনের মা দরজাটা খুলতেই ডাকপিয়ন একটা চিঠি ধরিয়ে দিল হাতে। বিদেশ থেকে এসেছে। চিঠির বা পাশের গোট গোটা অক্ষর জানান দিল চিঠিটা সুদূর অস্ট্রেলিয়া থেকে এসেছে। ভুরু কুঁচকে গেল মুনের মায়ের। আজকাল কেউ তো তাকে চিঠি লেখে না। আর চিঠি লেখার কারণও নাই। ডিজিটাল যুগে যোগাযোগের মাধ্যম এত যে সবচেয়ে পুরাতন এই মাধ্যমটি এখন ডাক হরকরার মতোই ধুকে ধুকে মরছে। তবু চিঠির আবেদন এখনও প্রথম প্রেমের অনুভূতির মতন। মন থেকে এর স্মৃতি কখনই হারায় না। চিঠিটা ডাকপিয়নের হাত থেকে নিয়ে দরজা বন্ধ করে নিজের রুমে এল মুনের মা। ড্রেসিং টেবিলের উপর রেখে ভাবল লাঞ্চ শেষে আয়েশ করে চিঠি নিয়ে বসবে। কাজের মেয়েটা এরই মধ্যে দুবার তাগাদা দিয়ে গেছে। কিন্তু এই কৌতূহল জাগানিয়া চিঠি রেখে খাওয়াও সম্ভব নয়। সত্যি খুব অবাক হচ্ছে মুনের মা। অস্ট্রেলিয়া থেকে চিঠি লিখবার মতন কাউকে খুঁজতে ভাবনার সাগরে ডুবসাঁতার দিয়েও কোনো কূলকিনারা করতে পারল না। এক দূর-সম্পর্কের চাচাতো বোন থাকে পার্থে। কালেভদ্রে কথা হয়। সে তো চিঠি লিখবেই না। আর তো থাকে মুন। মুন নিশ্চই তাকে চিঠি লিখবে না। প্রায় প্রতিদিনই যেখানে মেয়ের সাথে কথা হয় সে কেন মাকে চিঠি লিখবে। নাকি মুনই মজা করে চিঠি লিখেছে। নাকি মুন যা বলতে গিয়েও বলতে পারছে না, তা জানাতেই এই চিঠির আশ্রয় নেয়া? নাহ্, চিঠি রেখে সে কিছুতেই যেতে পারবে না। আর একটা চিঠি পড়তে কতটুকুইবা সময় লাগবে। পড়েই খেতে যাবে। কাজের মেয়েটাকে খেয়ে নিতে বলে মুনের মা চিঠি নিয়ে বসল। টাইপ করে খুব যতœ নিয়ে তার নাম ঠিকানা লেখা। মুনের মাও খুব সতর্কভাবে খামটা খুলল। সম্বোধনহীন একটা চিঠি।

‘কেমন আছো? অনেকদিন পরে চিঠি লিখতে বসলাম। আমার সম্পর্কে বিশেষ কিছু না জানলেও একটা বিষয় তুমি খুব ভালো করেই জানো। আমি চিঠি লিখতে পারি না। অনেক কথা জমিয়ে রাখি। কিন্তু লিখতে বসে সব জট পাকিয়ে এমন অবস্থা হয় যে, জট খুলতে গিয়ে আরও জট পাকাই। শেষে হতাশ হয়ে হাত-পা ছড়িয়ে চুপ করে বসে থাকি। আসলে সবাইকে দিয়ে সব কিছু কি সম্ভব, বলো? তুমি এত শুকিয়েছ, কেন বলত? তোমার কথা ভাবলে আমার মান্না বাবুর সুজাতার কথা মনে পড়ে। তোমার তো সবচেয়ে সুখে থাকবার কথা। গাড়ি-বাড়ি,হিরে-জহরত সব কিছু তোমার দামি হবার কথা। শুনেছি সব কিছু তোমার ভীষণ রকম যত্নে থাকে।

ইদানীং চোখে আর কাজল পরো না। তাই না? মেয়েদের সাজসজ্জার কি সব নতুন আর রকমারি জিনিস বের হয়েছে। তবু বলি তুমি কাজলেই সুন্দর। যখন খুব মন দিয়ে কিছু পড়তে তখন তোমার চোখ নিবিষ্ট থাকত বই বা কাগজের পাতায়। আমি ঘণ্টার পর ঘণ্টা অপেক্ষায় থাকতাম কখন তুমি চোখ তুলবে। অই হঠাৎ চোখ তুলে তাকানোর সময়টাতে কি ভীষণ রকম মায়াবী মনে হতো তোমাকে। মনে হতো সকালের সব নরম আলো আর সন্ধ্যের রহস্যঘন রং শরতের শুভ্র মেঘের সাথে মিশেছে। আর এসবের মিশেলে তৈরি এক প্রতিমা, তুমি চোখ তোলা মাত্রই নড়েচড়ে উঠল। আচ্ছা তোমার পায়ের কনে আঙুলের নখে একটা কালচে দাগ ছিল। ফেসবুকে তোমার অনেক ছবি। কিন্তু কোনো ছবিতেই পা দেখা যায় না। তাই মনে হলো দাগটা এখনও যায়নি। এই দাগটা নিয়ে তোমার মনে অনেক কষ্ট ছিল। এখনও কি রাত জেগে কবিতা পড়ো নাকি অনেক আভিজাত্যের নিচে এই শখটুকুও চাপা পড়েছে? চিঠিটা পড়তে তোমার অনেক কষ্ট হবে জানি। সব এলোমেলো কথা। কোথা দিয়ে শুরু কোথা দিয়ে শেষ তার কোনো নিশানা নেই। পথহারা পথিকের মতন চিঠিখানার অবস্থা। 

আমি এক জীবনে একটাই লক্ষ্য স্থির করতে পেরেছি, তোমাকে ভালোবাসা। এছাড়া আমার আর কোনো গন্তব্য কোনো কালেই ছিল না রে। আজ যেটুকু এসেছি তাও তোমার কারণেই। যা কিছু পেয়েছি তাও তোমার করুণায়। আমার মতো হাদারামের এক জীবন তোমার মতো দেবীর দানে ও করুণায় দিব্যি চলে যায়। তাই চলছিল। বেশ ছিলাম তোমার দেয়া বেদনা আর আঘাত নিয়ে। তোমার সাথে কোনো সুখ স্মৃতি নেই, এটা বললে মিথ্যে বলা হবে। হয়তো তুমি দাওনি। তাতে কি? আমি তো তুলে নিয়েছি তোমার অনুভবের বাগান থেকেই। অপরাজিতা অনেক প্রিয় ফুল তোমার। যেদিন তুমি তোমার জানালার কাছে একটা অপরাজিতার গাছ দেখতে পেলে তুমি আনন্দে আত্মহারা হলে। ভাবলে আপনাআপনি বীজ মাটিতে পড়ে হয়েছে। না রে তা হয়নি। গাছটা আমিই লাগিয়েছিলাম তোমার জন্যে। ওটা লাগাতে গিয়ে ধরা পড়ি তোমার সবচেয়ে কাছের বান্ধবীর কাছে। আমি হাতজোড় করে ওকে অনুরোধ করলাম ও যেন কাউকে কিছু না বলে। তোমার বান্ধবীটি আমার দিকে গভীর বিস্ময়ে কিছুক্ষণ তাকিয়ে থেকে একটা দীর্ঘশ্বাস ফেলে শুধু বলেছিল, ‘এত ভালোবাসিস ও’কে?’ আমি কিচ্ছু বলতে পারিনি। ভালোবাসা কি আমি তখনও ঠিক বুঝে উঠতে পারিনি যে।

গাছটা দিন দিন বড় হতে লাগল তোমার হাতের আদর আর যত্নে। আমার তখন অদ্ভুত এক আনন্দ হতো জানো। মনে হতো অপরাজিতা নয় তোমার হাতের ছোঁয়া পাচ্ছি আমি। এক বিকেলে গাছটা জড়িয়ে দাঁড়িয়েছিলে। তোমার সমস্ত শরীর নির্ভার দাঁড়িয়ে ছিল গাছটার গায়ে। সেদিনই আমি প্রথম নিজেকে পুরুষ ভাবতে শুরু করলাম। এই সুখের দৃশ্যগুলো আমি চুরি করেছি তোমার থেকে। চলে আসবার আগে তুমি সমেত গাছটার একটা ছবি নিয়ে আসি। সেই ছবিখানির জন্যে আমি তোমার বন্ধুটির কাছে কৃতজ্ঞ। আমি চলে আসবার দিন ও’রা অনেক কেঁদেছে। খুব করে চাইছিল তোমার সাথে আমার একটা কিছু হোক। হা...হা। দেখেছ এতকাল পরেও প্রেম শব্দটা বলতে দ্বিধায় ভুগছি। আসলে তুমি তো ছিলে আমার দেবী। তেমনি তো জেনেছি ও মেনেছি। দেবীর তো পূজারি হওয়া চলে। প্রেমিক নয়। ওহ সেই ছবিটা ছাড়াও আরও কিছু টুকরো সুখ আছে আমার কাছে। রিকশা দিয়ে যাবার সময় একবার তোমার রুমাল পড়ে গেল রাস্তায়। আমি দৌড়ে গিয়ে কুড়িয়ে নিলাম। ভাবলাম পরদিন তোমার বান্ধবীকে দিয়ে পাঠিয়ে দেবো। সারা রাত রুমালটা বালিশের পাশে রেখে দিলাম। সকালে রুমালটা হাতে নিতেই কি এক গভীর বেদনায় বুকটা ভরে গেল। মনে হলো আমি রুমাল নয়, তোমাকেই আমার থেকে আলাদা করছি। পুরো রুমাল তোমার গায়ের মিষ্টি গন্ধে ভরে ছিল। আজ অবধি রুমালটা তেমনি রয়ে গেছে। তুমি শুনলে হাসবে জানি। তবুও বলি, কখনই চকলেটের পাড়গুলো তুমি হাত দিয়ে খুলতে না। দাঁত দিয়ে কামড়ে খুলতে। একবার একটা কলম ভাগ্যগুণে পেয়ে গেলাম। কলমের বিপরীত প্রান্ত তুমি আনমনেই মুখে পুরে দিতে। তোমার ঠোঁটের স্পর্শ লাগা সেই কলম আর চকলেট, যার পাড়গুলো এখনও আমার দিবারাত্রির সঙ্গী। আর সবচেয়ে প্রিয় সুখ, যেদিন তুমি আমায় স্পর্শ করলে। তোমার দেয়া স্পর্শটুকুই আমার একমাত্র সতেজ অনুভূতি, যা প্রতিটা মুহূর্তে আমি বয়ে বেড়াতে পারি। তোমায় ধন্যবাদ। তুমি কি ভেবেছিলে আমি জানি না। কিন্তু আমার অই সময়ে মনে হয়েছিল, ‘আমি পাইলাম। তাহাকে সম্পূর্ণরূপে পাইলাম।’ কি সব ছেলেমানুষি লেখা লিখছি, তাই না? 

এই চিঠিটাও হয়তো তোমার ঠোঁটের কোণে উপেক্ষার হাসি জন্ম দেবে। কিন্তু কি করব বলো? না লিখে যে আর পথ ছিল না। তুমি যতই উপেক্ষা করো তোমার কাছেই নত হওয়া ছাড়া আমার যে আর কোনো রাস্তা জানা নেই। তোমার সেই গাছটা জড়িয়ে ধরার দৃশ্য যেমন আমার ভেতরে এক প্রেমিক পুরুষের জন্ম দিয়েছিল ঠিক তেমনি তোমার দেয়া থাপ্পড়ই আমাকে এক যোদ্ধা পুরুষে রূপ দিল। আমি বুঝলাম আমাকে তৈরি হতে হবে। আর যতদিন তৈরি না হব ততদিন আর তোমার সামনে যাব না। মা'কে বুঝিয়ে অনেক কষ্টে ঢাকায় ভর্তি হলাম। ঢাকা বিশ্ববিদ্যালয় এ চাঞ্চ পেয়ে অনার্সে কেমন কেমন করে আমি এ প্লাইড ক্যমেস্ট্রিতে ফার্স্ট ক্লাস ফার্স্ট হলাম। মাস্টার্সেও অনুরূপ ফলাফলে আমার ডিপার্টমেন্টাল হেড আমাকে স্কলারশিপের জন্যে আবেদন করতে বললেন। ততদিনে বিশ্ববিদ্যালয়ে জয়েন করেছি। দু’বছরের মাথায় স্কলারশিপ নিয়ে অস্ট্রেলিয়ায় চলে এলাম পলিমার ক্যামেস্ট্রিতে পিএইচডি করতে। এখন তুমি ভাবতে পারো তোমার জন্যেই যদি প্রস্তুতি নেয়া তবে চাকরি পেয়ে তোমার সামনে দাঁড়াইনি কেন। কি করে দাঁড়াই বলো? ততদিনে প্রভাষকের সাথে প্রেমের পর্ব সেরে তুমি প্রতিষ্ঠিত ব্যবসায়ীর ঘরণী। তুমি স্বস্তিতে আর সুখে থাকবে এটাই তো আমার কাম্য ছিল। যতদূর জেনেছি তুমি ভুলেও কখনও আমার কথা মনে করোনি। কখনো কোনো বন্ধুর কাছে জানতে চাওনি, আমার বোন তোমার সাথেই পড়ত। তাকেও জিজ্ঞেস করোনি। তার মানে আমি বুঝে গেলাম আমি তোমার কোথাও নেই। ছিলামও না কোনোদিন। তোমার মনে আছে খুব ছোটবেলায় খেলতে পারতাম না বলে তুমি সব সময় আমাকে খেলার দুধ-ভাত করে রাখতে। আমিও পরম উৎসাহে দুধ-ভাত হতাম স্রেফ তুমি বলতে বলে। আমি আজও তোমার জীবনে দুধ-ভাত হয়েই রইলাম যে। 

অস্ট্রেলিয়া আসার পর ভাবলাম তোমার থেকে কিছুটা দূরে এসে ভালোই হলো। নিয়তি সেদিন মুচকি হেসেছিল বোধকরি। প্রথম দিকটায় রিসার্চ, সেমিনার,ক্লাস এসব নিয়ে দারুণ ব্যস্ততায় গেছে। পিএইচডি কমপ্লিট করে আবার ঢাকা ফিরে এলাম। চার বছরের মাথায় আবার অস্ট্রেলিয়া। আরএমআইটি-তেই জয়েন করলাম। তুমি কি জানো তোমার সবচেয়ে কাছের বান্ধবীটি ওর স্বামী সন্তানসহ সিডনীতেই থাকে? মাঝে মাঝে অবসর মিললে ওর ওখানে যাই। তোমার কথা সেই আড্ডায় অনিবার্য। ঘরে ফিরে আবার সেই,‘নিরালা নিঝুম অন্ধকার।’ তবু তুমিহীন তুমিময় এ জীবনেই আমি অভ্যস্ত হয়ে উঠলাম। কারো দিকে যে তাকাইনি এমন বললে সত্য লুকানো হবে। তাকিয়েছি। তোমার ছায়ার আকারও যদি কোথাও দেখেছি চমকে উঠে তার পিছু নিয়েছি। কাছাকাছি হতেই বুঝেছি আমি যা খুঁজি তা এ নয়। আমি গোলাপের বুকে ভেজা মাটিতে গা এলিয়ে দেয়া বকুলের ঘ্রাণ খুঁজি। এমন ভুল আমায় ক্লান্ত করে, অসার করে। ভুলের প্রতিও তাই একসময় আগ্রহ হারাই। আমার দিন মাস বছরের রোদ জল বৃষ্টিতে ছায়াবৃক্ষ তুমি। খেটেখুটে ক্লান্ত শরীর তোমার রুমালে শরীরী ঘ্রাণ খোঁজে, বিধ্বস্ত মন অপরাজিতায় আশ্রয় নেয়। এ নিয়েই বেশ ছিলাম, জানো। 

ক্লাস শেষ করে বরাবর রসায়ন ভবনের পিছনের রাস্তাটা নিতাম। এক বাগানভর্তি বøু হিবিসকাসে আমি অপরাজিতার ছায়া খুঁজতাম। সেদিন যেতে গিয়ে থমকে গেলাম। চমকে উঠলাম। এ আমার মনের ভ্রান্তি নয় তো!!! সিডনীর ঠান্ডা বায়ু এই মধ্যদুপুর কোন যাদুবলে তোমার ঘ্রাণ নিয়ে এল। উতলা মন আমার ইচ্ছে অনিচ্ছের থোরাই কেয়ার করে গতি বদলে দিল। গুণদা’র কবিতায় পড়েছিলাম, ‘তোমার খোঁপার মতন সুন্দর আর কোনো ফুলদানি নেই।’ আমারও তেমনি বলতে ইচ্ছে করে, ‘তোমার শরীরী ঘ্রাণের মতন যাদুকরী আর কোনো সুগন্ধি নেই।’ অবশেষে খুঁজে পেলাম সেই ঘ্রাণ। খুব আশ্চর্য হলাম জেনে মেয়েটি আমাদের ডিপার্টমেন্টেরই। ওর চলন-বলন-কথন, অভিব্যক্তি আমাকে আর এক তুমির সামনে অযাচিতভাবেই দাঁড় করিয়ে দিল। আমি অসহায় হয়ে পড়লাম। এই ছায়া তুমি যে পুরোপুরিভাবে আমাকে গ্রাস করছে তা বুঝতে দেরি হলো না। আমি পালাতে চাইলাম। ছায়া-তুমি আমায় পালাতে দিল না। দিন দিন আমার প্রতি তার অমোঘ আকর্ষণকে সে অনিবার্য করে তুলল। কয়েকদিন এড়িয়ে চলতেই একদিন না বলেকয়ে আমার বাসায় এসে হাজির। আমার বুকে ঝাঁপিয়ে পড়ে বোবা কান্নায় ভাসাল। তোমায় ছেড়ে আসার পর আমার পোড়খাওয়া শক্ত বুকের জমিন কোনো বর্ষণেই আর এমন করে সিক্ত হয়নি। বুঝলাম মেয়েটি তার সিদ্ধান্ত যা নেবার নিয়ে ফেলেছে। কিন্তু আমি কেন শক্ত হতে পারছি না? তবে আমিও কি...কিন্তু আমি তো আমায় জানি। ওকে সরাসরি আঘাতে ফিরিয়ে দিলে যে কোনো দুর্ঘটনা অবশ্যম্ভাবী। তাই ধীর প্রক্রিয়া অবলম্বন করতে হলো। এরই মাঝে একদিন বয়সের ব্যবধান তুলতেই ও আরও মরিয়া হয়ে উঠল। জানাল ওর মা অনেক প্রগ্রেসিভ। বোঝানোর সব রকম পথ সে একটা একটা করে বন্ধ করে দিল।

এরই মাঝে একটা বিকেল হঠাৎই আশীর্বাদ হয়ে এল। ব্লু মাউন্টেনে ঘুরতে ঘুরতে ও হঠাৎই ফেসবুকে মা-মেয়ের ছবি দেখাল। আমার পৃথিবী দুলে উঠল। মনে হলো, পুরো ব্লু মাউন্টেইন যদি আমার চোখের সামনে হেলে পড়তো তাতেও আমি এতটা আশ্চর্য হতাম না। ও তোমার মেয়ে! এও কি সম্ভব! প্রকৃতির এই অদ্ভুত খেয়াল কার জন্যে? তোমার, আমার নাকি ওর জন্যে? যে তুমি আমায় সহ্যই করতে পারতে না, সেই তোমার আত্মজা আমার জন্যে মরিয়া হয়ে উঠেছে? সমাজ, বয়স সব কিছু উপেক্ষা করছে এই আমার জন্যে? নাকি ও তোমার ভেতরের রূপ, যা তোমার বাইরের শক্ত খোলসে আটকা পড়েছিল। আমি উদ্ভ্রান্তের মতো ভাবছি আমার কি করা উচিত। ওর দিকে তাকালে একবার তোমাকে দেখি একবার আমার ভেতরের পিতৃত্বকে দেখি। আমি দিশেহারা হয়ে গেলাম। আস্তে আস্তে ওর কাছ থেকেই তোমার যত ছবি দেখলাম, ঠিকানা জানলাম। জানলাম তোমার জীবনের অজানা অনেক অধ্যায়। আর দেরি করা ঠিক নয় ভেবে সিদ্ধান্তে স্থির হলাম। ভেবে দেখলাম সবকিছু তুমি যদি ওকে জানাও ও তোমাকে ভুল বুঝবে, আমি নিজ থেকে জানালে হয়তো তুমি ওকে হারিয়ে ফেলবে। সব দায় তাই নিজ কাঁধে তুলে নিলাম। তাই তো নিয়ে এসেছি রে সারা জীবন। তোমার কোনো অনিষ্ট যে আমার সইবে না। সিদ্ধান্ত নিলাম যে করেই হোক আমাকে সরে যেতে হবে। অনেক অনেক দূরে। যেমন করে একদিন সরে গিয়েছিলাম তোমার জীবন থেকে।

তুমি যত দ্রুত পারো অস্ট্রেলিয়া এসো। ওর এখন খুব প্রয়োজন হবে তোমাকে। আমার প্রতি তীব্র ঘৃণা থেকে ও যেন বেরিয়ে আসতে পারে তার জন্যে তোমার সাহায্য ওর বড্ড প্রয়োজন। ভেবো না। অল্প বয়সের মোহ খুবদ্রুত কেটে যায়। তোমরা ভালো থেকো। 

তোমায় চাঁদনী লিখবো না মুনের মা অনেক ভেবেও স্থির করতে পারিনি। তাই সম্বোধনহীন এই চিঠি। তুমি তোমার ইচ্ছে মতন লিখে নিও। এক জীবনে তোমায় নিয়ে বাঁচা হলো না। এক চিঠিতে দুজন না হয় থাকলাম অনন্তের সাক্ষী হয়ে। 
তোমার হাদারাম 
দোদুল

বি.দ্রঃ প্রেশারের ওষুধটা ঠিক মতন খেও। মুনের জন্যে তোমায় বাঁচতে হবে আরও কিছুকাল। ও হ্যাঁ, তোমাদের কিছু ছবি ওর কাছ থেকে চেয়ে নিয়েছি আর তোমার কিছু ছবি ওর ওয়াল থেকে চুরি করেছি। শুধু তোমার ছবি ওর কাছে চাই কি করে বলো ? এটুকু নিশ্চই ক্ষমা করবে? তোমার মূল্যবান সময়ের অনেকটা নিয়ে নিলাম। ভয় নেই তোমায় লেখা এটাই আমার দ্বিতীয় ও শেষ চিঠি।
আমি একজন মানুষ দেখেছিলাম।
মেঘ আঁকতে পারে।
আকাশের মেঘ।
ড্রয়িং খাতায় না, আকাশে আকাশে।
তার আঁকা মেঘ উড়ে যায়, দূরে যায়।
কোন ছোটবেলায় অত মনে নেই, আমি মানুষটাকে দেখেছিলাম পাহাড়ে। পাহাড়ে আমার বাবার বন্ধু হারুন চাচামিয়া থাকেন। কাঠের বানানো একটা মস্ত বাংলোতে। সেই বাংলোতে ফায়ার প্লেস ছিল। হারুন চাচামিয়া ছিলেন ফরেস্টের রেঞ্জার।
আমাদের শহর থেকে পাহাড় দেখা যায়। নীল রঙের। দূরে বলে। কাছে যেতে যেতে পাহাড় সবুজ হয়ে যায়। কী করে কখন যে সবুজ হয়ে যায়, সে এক ভোজ রাজার বাজি। হারুন চাচামিয়ার বাংলো সেই পাহাড়ে। আমরা গিয়েছিলাম এক শীতের ছুটিতে। শীত আমাদের শহরেও পড়ে। বেজায় শীত পড়ে। কিম্বা পাহাড়ের শীত, বাপরে! হাড় কনকনে। বাংলোর ফায়ার প্লেস দুপুরের কিছুপর থেকে জ্বলে। সন্ধ্যায় ফায়ারপ্লেসের ধারে বসে হারুন চাচামিয়া পাহাড়ের বাঘ, হরিণ, বনমোরগ, ভাল্লুকের গল্প শোনান। নিজে কিছু দেখেছেন, কিছু এর ওর কাছে শুনেছেন।
অদ্ভুত ছিল সেসব শীতকালের সন্ধ্যা।

গত ফেব্রুয়ারি বইমেলায় একটা বই প্রকাশিত হয়েছে। ‘পাহাড়ি দিন, পাহাড়ি রাত্রি’। বইয়ের লেখক হারুন-অর-রশীদ। এই হারুন-অর-রশীদই হলেন আমার হারুন চাচামিয়া। তার বইটা আমি পড়েছি। অদ্ভুত লিখেছেন। মা, বাবা এবং আমার কথাও আছে। পড়ে তাজ্জব হয়ে গেছি। সব মনে আছে হারুন চাচামিয়ার। বইয়ের দুইশ তেতাল্লিশ পৃষ্ঠায় লিখেছেন,
ফায়ার প্লেসের ধারে বসে এক ঠান্ডা সন্ধ্যায় আমি জলপাইডিহির পাগলা ভাল্লুকের গল্প বলছিলাম, ছোট্ট অমু বলল, ‘হারুন চাচামিয়া?’
‘কি রে ব্যাটা?’
‘তোমার জঙ্গলে ভূত আছে?’
আমি বললাম, ‘হ্যাঁ-এ-এ, আছে। একটা ভূত থাকে কাঠের বাংলোতে। শীতকালের সন্ধ্যায় ফায়ার প্লেসের ধারে বসে থাকে সে। গল্প শোনায় এক বাচ্চা ভূতকে। বাচ্চা ভূতটার চোখ কালোজামের মতো। ফল না, মিষ্টি কালোজাম। চোখ বড় করে গল্প শোনে সে। একদিন বলল, ‘চারুতা হান মিয়া, তোমার জঙ্গলে মানুষ আছে?’ হারুন চাচামিয়া বলতে গিয়ে চারুতা হান মিয়া বলে ফেলেছে। ছোট মানুষ ভূত তো।’
ছোট্ট অমু বলল, ‘ইস্স্!’

‘পাহাড়ি দিন পাহাড়ি রাত্রি’ বইয়ের ছোট্ট সে অমু হলাম আমি। এত মনে আছে হারুন চাচামিয়ার! আমরা তো মোটে কিছুদিন ছিলাম, হারুণ চাচামিয়ার বই পড়ে তাও কত কী মনে পড়ল আমার। পাহাড়ের গাছ, পাখি, ঘরদোর, মানুষজন। মনে পড়ল সেই মেঘ আর্টিস্টকেও। হারুন চাচামিয়ার কি তার কথা মনে নেই? তার কথা বইয়ের কোথাও লেখেননি। কেন?

সেটা ছিল এক কনকনে দুপুর। হারুন চাচামিয়ার বাংলো থেকে বেরিয়ে আমি ঠান্ডা পাহাড়ে একা হাঁটছিলাম। হাফ সোয়েটার, ফুল সোয়েটার, হুডঅলা জ্যাকেট পরেছি। হাফ প্যান্ট, ফুল প্যান্ট। এডিডাসের জুতো। এই দেখে হারুন চাচামিয়া আমাকে অদ্ভুত একটা নামে ডেকেছেন, ‘নানুক অব দ্য নর্থ।’ নর্থ, উত্তর। নানুক কী? উত্তরের নানুক? সন্ধ্যায় জিজ্ঞেস করতে হবে হারুণ চাচামিয়াকে।
খুব নিচু দিয়ে চিঁউ চিঁউ করতে করতে একঝাঁক শীতকালের পাখি উড়ে গেল। ঘুরে তাকিয়ে হারুন চাচামিয়ার বাংলো দেখলাম না। অদৃশ্য হয়ে যায়নি। গাছ-গাছালির জন্য দেখা যাচ্ছে না। তিনটা বাজল মিশনের গীর্জার পেটা ঘড়িতে। মস্ত একটা গাছের শিকড়-বাকড় পার হয়ে মাঠের মতো একটু সমতল। গাঢ় সবুজ ঘাস, ভিজে আছে কুয়াশায়। ভিজে আছে আশ্চর্য কমলা ঘাসফুল। আরে! এটা কে? সমতলে মানুষটাকে দেখলাম। লম্বা, সিড়িঙ্গে। কোথায় ছিল সে? এক সেকেন্ড আগেও দেখিনি। এখানে কী করছে মানুষটা? অ! মস্ত একটা রঙের পেলেট তার এক হাতে, নীল, সাদা, কালো, ধূসর রং পেলেটে, ব্রাশ চুবিয়ে সেই সব রং নিচ্ছে সে, আর... মেঘ আঁকছে শূন্যে। নীল রঙের মেঘ, সাদা রঙের মেঘ, কালো রঙের মেঘ, ধূসর রঙের মেঘ। আঁকা হচ্ছে আর আকাশে উড়ে যাচ্ছে মেঘরা।
আঁকতে আঁকতে আমাকে দেখল মানুষটা। হাসল। আর বলল, ‘কী হে, দুঃখীরাম?’
দুঃখীরাম! দুঃখীরাম কে আবার?
আমি বললাম, ‘আমি অমু।’
‘ওই। যাহা অমু তাহাই দুঃখীরাম।’
‘ইহ্!’
‘হ্যাঁ-এ-এ তো। আচ্ছা, ওয়ান টু থ্রি ফোর ফাইভ সিক্স সেভেন এইট নাইন টেন। বলো দেখি বাবা হারানিধি, সিক্স সেভেনকে ভয় পাচ্ছে কেন?’
বাবা হারানিধি! কী বিচ্ছিরি! সিক্স সেভেনকে ভয় পাচ্ছে কেন এটা আমি জানি। বললাম, ‘সেভেন এইট নাইন বলে, ইয়ে, সেভেন নয়কে খেয়ে ফেলেছে বলে।’
‘ভেরি গুড! ভেরি গুড! এই এইট ই আর জি এইচ টি নয় রে, হতচ্ছাড়ি! এই এইট হলো এ টি ই। ই এ টি ইট থেকে এইট। তুই তো বোকা, বলতে পারলি না। আচ্ছা, যা তুই।’
কাকে কী বলছে মানুষটা?
কোনো একটা মেঘকে?
পাগল?
আমি পাগল ভয় পাই না। আমাদের শহরের তারু পাগল আছে, কাউকে কামড়ায় না, একা একা কথা বলে শুধু। এই মানুষটাও সেরকম নাকি? না। তারু পাগল এই মানুষটার মতো মেঘ এঁকে উড়িয়ে দিতে পারে না।
হতচ্ছাড়ি কোনো মেঘ না, মানুষটা কটমট একবার আমার দিকে তাকিয়ে পরমুহূর্তে হেসে দিয়ে বলল, ‘ওহে হর্ষবর্ধন, জিলাপির প্যাঁচ বলে, জিলাপির প্যাঁচ কটা, বলো দেখি।’
‘আড়াই প্যাঁচ।’
‘ভেরি গুড! ভেরি গুড!’
বলে আবার মেঘ আঁকতে থাকল মানুষটা। একটা মেঘ আঁকল, দুটো মেঘ আঁকল, তিনটা মেঘ আঁকল, অনেক মেঘ আঁকল। আমার দিকে আর তাকায়ই না। আমি বললাম, ‘আমি যাই।’
জবাবই দিল না।
এ কেমন মানুষরে বাবা!
‘আমি যাই।’
আবার বললাম।
এবার জবাব দিল, ‘সকলেই যায়। মেঘরাও যায়।’
মানে কি একথার?
‘অমু বাবু! অমু বাবু!’
গফুর আলী চাচার গলা না?
হ্যাঁ।
হারুন চাচামিয়ার আরদালী। মস্ত গাছের শিকড়-বাকড় থেকে বের হয়ে এল, ‘এই যে! ওরে আমার খোদা! আপনি এখানে কী করেন, অমু বাবু?’
বললাম, ‘মেঘ আঁকা দেখি, গফুর চাচা।’
‘মেঘ আঁকা দেখেন? ওরে আমার খোদা! কে মেঘ আঁকে?’
‘এই যে।’
বলে তাকিয়ে দেখি, কোথায় কী? মানুষটা তো নেই কোথাও।
গফুর আলী চাচা বলল, ‘বুঝেছি। চলেন বাংলোয়।’
‘সত্যি মেঘ আঁকছিল একজন, গফুর চাচা।’
‘আঁকছিল। চলে গেছে। আঁকা শেষ তো তাই চলে গেছে সে। আপনিও চলেন। বাংলোয় চলেন। ওরে আমার খোদা! আপনার মা জননী তো মনে করেছেন, আপনি হারিয়ে গেছেন পাহাড়ে। কান্নাকাটি করতে লেগেছেন।’
গফুর আলী চাচার সঙ্গে ফিরলাম বাংলোয়।
মা তো সত্যিই কাঁদছিলেন দেখি।
বাবা একটু বকলেন, ‘না বলে এভাবে আর কখনো কোথাও যেও না।’
‘আচ্ছা, যাবো না।’
সন্ধ্যায় ফায়ার প্লেসের ধারে বসে হারুন চাচামিয়াকে বললাম মানুষটার কথা। হারুন চাচামিয়াও বললেন, ‘বুঝেছি। মেঘঅলা ও।’
‘মেঘঅলা! মেঘঅলা কী?’
‘সে একজন।’ বলে হারুন চাচামিয়া কাপাশটিলা পাহাড়ের বনমোরগের গল্প শুরু করে দিলেন। আর মনে থাকে মেঘঅলার কথা?

হারুন চাচামিয়া তার বইতে কেন মেঘঅলার কথা লেখেননি?
অবশ্য সেই মেঘঅলা কীবা কে?
মেঘ আঁকে যে?
আমি জানি না। এখনও জানি না। তবে এখন আমার মনে হয় কি, আমি সেদিন যাকে দেখেছিলাম, হয়তো মানুষ ছিল না সে। তবে কী ছিল?
বলতে পারব না।
আচ্ছা, আমি এখন রবার্ট ফ্ল্যাহার্টির ‘নানুক অব দ্য নর্থ’ ছবিটা দেখব।
এই নিয়ে বখতিয়ার সাহেব চারবার দলবদল করেছেন। তবে এবারের দলবদলটা ঠিকঠাক কাজে লেগেছে। যাকে বলে যুগোপযোগী সিদ্ধান্ত। ক্ষমতাসিন দলে থাকা মানেইতো চাঁদাবাজী টেন্ডার... টু পাইস। প্রথম দানেই সোয়া কোটি টাকা সরিয়ে ফেলতে পেরেছেন। বাধ মেরামতের জন্য চৌদ্দ কোটি টাকা এসেছিল। টাকা এসেছিল ইউএনও বরাবর কিন্তু কায়দা করে সেখান থেকে সোয়াকোটি টাকা বের করে নিজের একাউন্টে ঢুকিয়ে ফেলা সোজা ব্যাপার না। 

সেই শুরু... আজ তিন বছরে একাউন্ট ফুলেফেঁপে। যাকে বলে এক কথায় আঙুল ফুলে কলাগাছ। না ভুল বললাম আঙুল ফুলে বটগাছ। 
ঢাকায় দুটো ফ্ল্যাট কিনেছেন। একটা গুলশানে একটা বনানীতে। জমি রেখেছেন উত্তরায়। গাড়িতো আপাতত দুটা আছেই। পাজেরোটা ঢাকাতেই রেখেছেন। এলাকায় আনলে কথা উঠতে পারে। দরকার কি? এর চেয়ে কম দামি টয়োটা এক্সিওটা নিয়ে এলাকায় যান মাঝে মাঝে। 

ইদানীং বখতিয়ার সাহেবের কেন যেন নিজেকে আলেকজেন্ডার দি গ্রেট বলে মনে হচ্ছে। আলেকজেন্ডার যেমন সিংহাসনে বসেই চারদিকে জয় করতে লাগলেন একের পর এক, তারও অবস্থা অনেকটা তাই। যেখানেই হাত দিচ্ছেন সাফল্য টাকা সম্মান। তিনি যেন সেই ভিনি ভিডি ভিসি... শব্দটা যেন কি আলেকজেন্ডর তো বলেছিলেন বোধহয়। এলাম দেখলাম আর জয় করলাম। বখতিয়ার সাহেব ইতিহাসে বিএ পাস করেছেন (অনেকে অবশ্য সন্দেহ করে) বলে ইতিহাসটা ভালো জানা আছে বিশেষ করে আলেকজেন্ডারের অংশটা। সেই সূত্রে দার্শনিক ডায়োজিনিসের কথাও তার বেশ মনে আছে।
একবারতো পার্টির মিটিংয়ে যখন সবাই তার প্রশংসা করছিল। তখন তিনি একফাঁকে বলেই বসলেন, 
- মিয়া আমার এলাকা যদি একজন ডায়োজিনিস থাকত দেখতা এলাকার উন্নয়ন কি করতাম... মায়রে বাপ। 
- ডায়োজিনিস কে স্যার? একজন ফিস ফিস করে জানতে চায়। 

ভিতরে ভিতরে বিরক্ত হন বখতিয়ার। এরা ডায়োজিনিস নাম শুনেনি এরা কি রাজনীতি করবে। অথচ আলেকজেন্ডারের মতো লোক ডায়োজিনিসের কাছে গিয়ে ঘণ্টার পর ঘণ্টা পরে থাকতেন... পরামর্শ নিতেন কথা বলতেন। যে ডায়োজিনিস কিনা থাকত একটা ভাঙা মদের পিপের ভিতরে। তার সম্পত্তি বলতে ছিল একটা লন্ঠন আর লাঠি... আফসোস এই এলাকায় ডায়োজিনিসের মতো একটা লোক নেই যার সাথে রাজনীতি নিয়ে পরামর্শ করা যায়, কথাবার্তা বলা যায়। ভিতরে ভিতরে তিনি সত্যিই আফসোস করেন। মিটিংয়ের মধ্যেই তিনি ডায়োজিনিস নিয়ে হালকা বক্তৃতা দেন। ডায়োজিনিসের সততা নিয়ে বলতে গিয়ে তার গলা ধরে আসে। উপস্থিত নেতা উপনেতা পাতি নেতা কমবেশি সবাই চোখের পানি ফেলে দেয়, এমন অবস্থা যেন। 

বখতিয়ার সাহেব একফাঁকে সেই গল্পটাও বলে ফেলেন সেই যে আলেকজেন্ডার ডায়োজিনিসের সামনে দাঁড়িয়ে বললেন, 
- কি চান আপনি আমার কাছে ? জবাবে ডায়োজিনিস বললেন 
- সরে দাঁড়াও যেটা তুমি দিতে পারবে না, সেটা আটকাচ্ছ কেন? অর্থাৎ আলেকজেন্ডার শীতের দিনে তার সামনে দাঁড়িয়ে রোদ আটকে দিয়েছিলেন। মিটিংয়ে সবাই ধন্য ধন্য করতে লাগল গল্প শুনে। এই না হলে আলেকজেন্ডার ? এই না হলে ডায়োজিনিস ? বখতিয়ার ??

একদিন বখতিয়ারের দলের এক পাতি নেতা এসে ফিস ফিস করে বলল,
- স্যার পাওয়া গেছে।
- কি পাওয়া গেছে?
- জিনিস। 
- জিনিস মানে? 
- মানে ঐ যে আপনি বলছিলেন ডাইজিনিস
- ডাইজিনিস না... ডায়োজিনিস? 
- জি জি একদম ঐ কাটিং একটা ভাঙা পাইপে ভিতর থাকে সাথে একটা লাঠি আর হ্যারিকেন! 
বলে কি! ভিতরে ভিতরে শিউরে উঠেন বখতিয়ার। হতেও তো পারে হিস্ট্রি রিপিটস ইটসেল্ফ। শত শত বছর পর আবার ডায়োজিনিস ফিরে এসেছেন তার এলাকায়।

আর দেরি করলেন না বখতিয়ার। তখন তখনই গাড়ি নিয়ে রওনা হলেন। সঙ্গে চলল দু’একজন ছোট বড় পাতি নেতা। গিয়ে দেখেন সত্যিই যেন সেই ডায়োজিনিস (ইতিহাসের বইয়ে ছবি যেমন দেখেছিলেন) মুখে কাঁচা-পাকা লম্বা দাড়ি। গায়ে কাপড়চোপড় ঠিক নাই। একটা ভাঙা পাইপের ভিতর বসে আছে এক বৃদ্ধ। পাশে একটা হ্যারিকেন আর লাঠি। যেমনটা ডায়োজিনিসের ছিল। গাড়ি থেকে নেমে সামনে গিয়ে দাঁড়ালেন বখতিয়ার সাহেব। নিজেকে সত্যি সত্যিই আলেকজেন্ডার মনে হচ্ছিল। তিনি গম্ভীরস্বরে বললেন,
- কি চান আমার কাছে? 

ডায়োজিনিস চোখ তুলে তাকালেন। তারপর বললেন, 
- একপাটি জুতা 
- জুতা? তাও একপাটি। ভিতরে ভিতরে হতাশ হন বখতিয়ার এ তো ডায়োজিনিসের মতো কথা হলো না। 
- জুতা দিয়ে কি হবে?
- ক্যান তোমারে জুতা পিটা করতাম... চোরার ঘরে চোরা! 

এরপরের এলাকার উন্নয়নে প্রথম যে কাজে হাত দেন বখতিয়ার সেটা হচ্ছে এলাকার পাগল ফকির ভবঘুরে সব উৎখাত করা। এই কাজে সত্যিই তিনি ভালো সাফল্য দেখিয়েছেন। তার এলাকা এখন ভিক্ষুক ভবঘুরে ও পাগলমুক্ত !
মোবাইলফোনটা দক্ষিণপাড়ার মুন্সিবাড়ির মুন্সির নাতি সজলের কাছ থেকে নগদ পাঁচশত টাকা দিয়ে কিনেছে মিরাজ। সন্ধ্যার মুখে মিরাজ যখন পাড়ার দোকানে টুয়েন্টি নাইন খেলছিলো তখন কোথা থেকে সজল হাঁপাতে হাঁপাতে এসে বললো, মিরাজ আমার মোবাইলটা বেঁচে দেব-খুব টেকার দরকার। তুই যদি পাঁচশত টাকা দিতি পারিস- 
মিরাজের পকেটে যে সবসময় পাঁচশত টাকা থাকে তেমন নয়। তবে সেদিন ছিলো। সেদিন বিকালেই ওর ভাবী ওকে টাকাটা দিয়েছিলো বাসায় আসা মেহমানদের জন্য ভালোমন্দ বাজার করার জন্য। বাজারের কথা ভুলে গেলেও টাকাটার কথা সে ভোলেনি। সেই টাকা দিয়ে কিনে নিয়েছিলো মোবাইলটা। মোবাইলের সাথে একটা হেডফোনও ফ্রি পেয়েছিলো সে। সেই হেডফোনটা দুই কানে গুঁজে গান শুনতে শুনতে সে যখন মসজিদের সামনে দিয়ে হাঁটছিল তখন ফিরোজার বাপও ওই পথেই যাচ্ছিলো। কোনোদিকে খেয়াল না করলে যা হয় তাই হলো। দুনিয়া রাষ্ট্র হয়ে গেলো তার কুকীর্তির কথা-আল্লাহখোদার ভয় নেই মিরাজের, দুনিয়া আখেরাতের ডর নেই মিরাজের বুকে। থাকলে কি আর এমন ব্যবহার করে। বাসায় যেতেই মিরাজের মা বলে-তোর জন্যি কি পাড়ায় থাকা যাবি না!
অথচ মিরাজের কানেই ঢুকলো না কথাগুলো। কারণ তার কানে তখন ফিরোজার কথাগুলোই বাজছিলো।
ফিরোজা তাকে আজ জিগ্যেস করেছে তার শরীর ভালো কি না। কতদিন পর ফিরোজা তার সাথে কথা বললো। ভাত খেতে গিয়ে যখন বিষম খেলো তখন মায়ের এগিয়ে দেওয়া পানির গ্লাসটায় চুমুক দিতে দিতে মায়ের কথাগুলো কানে গেলো তার।
তোর জন্যি মাইয়া ঠিক করিছি। সামনের মাসে তোর বিয়া।
ফিরোজার পোলাটার জন্য মনডা কেমন করে মা, ফিরোজার লগে বিয়া দেওন যায় না?
মিরাজের মা কপাল চাপড়াতে চাপড়াতে বলে-
তোর কাছে ফিরোজারে ওর বাপ দেবে না। এক কথা তোরে কতবার কওয়া লাগবি। তোর কি কোনো লজ্জা শরম নাই?
শুনে মনটা খারাপ হয়ে গেলো মিরাজের। সে কি এত মন্দ ছেলে- তার কাছে বিয়াইত্তা ফিরোজারে দেওয়া যায় না! ফিরোজার পোলাটা সেদিন তাকে দেখেই মামা বলে ডাকা শুরু করেছে। ওরই বা কী দোষ! মাসুম বাচ্চা। ফিরোজার স্বামী যখন নিরুদ্দেশ হলো পোলাটা তখন ফিরোজার পেটে। স্বামীর জন্য দিন মাস বছর গুনে গুনে ফিরোজার কী দিন গেছে! এখন সব সয়ে নিয়েছে সে। তার বাপ এখন তার বিয়ে দিতে চায়, ফিরোজাও নাকি রাজি। এসব জেনে আজ বিকালে রংচটা জিন্সের প্যান্ট আর হলুদ গেঞ্জিটা পরে মিরাজ গিয়েছিলো ফিরোজাদের বাসায়, ফিরোজাকে তার মনের কথাগুলো বলতে। ফিরোজা তখন উঠানের লতানো শিমগাছ থেকে শিম তুলে প্লাস্টিকের লাল বালতিতে রাখছিলো।
মিরাজকে দেখে এগিয়ে আসে, জানতে চায় মিরাজের কুশল। মিরাজ জানায় সে ভালো আছে, এদিক দিয়ে যাচ্ছিলো তাই ফিরোজার পোলাটার খবর নিতে এসেছে। মিরাজের কথা আর এগোয়নি। ফিরে গেছে শ্মশানঘাটের মাঠটায়। এই মাঠে একা একা বসে মোবাইলফোনটা হাতে নেয়। ফোনটায় অনেক ছবি আছে, সিনেমার অনেক নায়িকার রঙিন ছবিও। মিরাজ একটার পর একটা ছবি দেখে। এদের চেয়ে ফিরোজাকেই বেশি মোহনীয় লাগে তার। ফিরোজা যেভাবে লতানো শিমগাছ থেকে শিম তুলে আঁচলে ভরে, জংলীছাপা শাড়ি পরা শরীর বাঁকা করে কী ভঙ্গিমায় আঁচল থেকে শিমগুলো নিচে নামিয়ে রাখে-তার কি কোনো তুলনা হয়!


আজ তাশ খেলায় না গিয়ে মসজিদে গিয়ে মাগরিবের নামাজ পড়ে সে। মোনাজাতে বসে সে আল্লাকে কিছুই বলতে পারলো না। নিজেকে স্বার্থপর মনে হচ্ছিলো তার। কখনও তো আল্লাহর ঘরে আসে না সে, আল্লাহকে ডাকে না। আজ যখন আশ্রয়ের প্রয়োজন হলো তখন ঠিকই আসলো এখানে। অসহায় মিরাজ অঘোরে কাঁদলো আজ। সে নিজেও জানতো না তার চোখে এত জল এমন জমাট বেঁধে ছিলো।
সকালে আজানের সুরে ঘুম ভাঙতেই মিরাজ ধড়ফড়িয়ে উঠে বাড়ির দিকে যখন হাঁটছে তখন তার চোখ গেলো রাস্তায় একটা লুঙ্গি পরে শুয়ে থাকা লোকের দিকে। লোকটার গায়ে আর কোনো কাপড় নেই।
কাছে গিয়ে দেখলো লোকটার একটা হাত নেই। অন্য হাতটি সরু, ফিনফিনে। দুই পা ভাজ করে পড়ে আছে। দুটি চোখই বন্ধ। মিরাজ হেঁটে চলে যাচ্ছিল, তক্ষুনি হিরণ ঋষি লোকটাকে দেখে থেমে বললো, কিরে মিরাজ, লোকটা কিডা। মরা নাকি?
বুজতে তো পারছি না। কে এ, দেহেন তো কাকা চিনতে পারেন নাকি?
হিরণ ঋষি এগিয়ে যায় লোকটার দিকে। নিজের ডান হাতের আঙুল এগিয়ে দেয় লোকটার নাকের কাছে। হ্যাঁ, নিঃশ্বাস নিচ্ছে। দাঁত বের করে হেসে বলে হিরণ।
এমন সময় পুবপাড়ার জব্বাইরা তার বাঁ হাতে লুঙ্গি ধরে হেলে দুলে হেঁটে আসছিলো স্কুলঘরটা পার হয়ে। ওদের দেখে জানতে চায় শুয়ে থাকা এই অথর্ব লোকটা কে। হিরণ ঋষিই জবাব দেয়; সে একে চেনে না, জব্বারই দেখে বলুক চিনতে পারে কি না।
জব্বার একটু এগিয়ে দেখে চিনতে না পেরে ঠোঁট দুটোতে আফসোস ফুটিয়ে তাড়া আছে বলে হন হন করে চলে গেলো কাঁচাবাজারের পথে। 
কিছুক্ষণের মধ্যে জটলাটা বড়ো হয়ে গেলো। লোকজনের কথায় শুয়ে থাকা লোকটার ঘুম ভেঙে গেলে সে চোখ তুলে তাকায়। শেষমেষ ফিরোজার বাপই তাকে চিনতে পারে। এ তো ফিরোজার নিখোঁজ জামাই মিন্টু মিয়া। কিন্তু এ কী চেহারা হয়েছে এর। এমন দেখে তো সে তার মাইয়ারে মিন্টুমিয়ার কাছে দেয় নাই। হাতটারই বা কী হয়েছে? এসব প্রশ্নের উত্তর জটলার মানুষের জানা নাই, আধমরা মিন্টু মিয়াও এসবের উত্তর দেওয়ায় এখন সমর্থ নয়। রাগ ক্ষোভ ঝেড়ে ফেলে ফিরোজাও মিন্টুমিয়াকে ঘরে জায়গা দেয়। সেবাশুশ্রুষা করে। অসুস্থ মিন্টুমিয়া একটু একটু করে তার দেশান্তরি হওয়ার করুণ কাহিনি শোনায়। ফিরোজাকে রেখে পালিয়ে সে গিয়েছিলো ঢাকায় রিকসা চালাতে। সেখানে সে দেখা পায় এক চাঁদাবাজ লোকের যে তাকে তার নির্দেশে কাজ করতে বলেছিলো। মিন্টুমিয়া রাজি না হওয়ায় একদিন সকালে লোকটা তাকে কী যে এক ওষুধ খাওয়ায় সে বলতে পারবে না। যখন হুঁশ আসলো তখন দেখলো তার ডান হাতটা নাই। কাটা ক্ষতটায় ব্যাথা-বেদনার ঘরবসতি। আর অন্য হাতটার পুরোটা জুড়ে লোহার পাত দিয়ে আটকানো, ব্যাথায় টনটন করছে। একমাস আটকা পড়ে ছিলো স্যাতস্যাতে খুপড়ি ঘরটায়, তখন তার বুকের ভেতর স্বয়ং মৃত্যু বাসা বেঁধেছিলো। সেই খুপড়ি থেকে যখন বের হলো তখন সে নিজেকে আবিষ্কার করলো রাস্তায় দাঁড়ানো পথচারীর কাছে হাত পাতা অবস্থায়। তার ফিনফিনে হাতের সাথে বেমানান হৃষ্টপুষ্ট আঙুলে পথচারীরা পরম করুণায় খুচরা টাকা গুঁজে দেয়। এভাবে উপার্জিত টাকা দিনশেষে ওর হাতেই থাকতো এমন নয়। একেকদিন একেকজন তার হাত থেকে সেগুলো কেড়ে নিতো। হ্যাঁ তিনবেলা খাবার তার জুটতো ঠিকই। বলতে বলতে হাঁপিয়ে ওঠে মিন্টুমিয়া। ফিরোজা পানিভরা স্টিলের গ্লাসটা এগিয়ে দেয় তার দিকে। পানি খেয়ে সে আজকের মতো শুয়ে পড়ে। সারাদিনের ক্লান্তিতে ফিরোজার চোখেও ঘুম নামে।
পরদিন ফজরের আজান শুনেই সকালে ঘুম ভাঙে ফিরোজার। ক্লিষ্ট হাতটা গুটিয়ে ঘুমিয়ে থাকা মিন্টুমিয়াকে না জাগিয়ে আলগোছে নেমে যায় চৌকি থেকে। কলতলায় হাতমুখ ধোয়। এ কোন মিন্টুমিয়া ফিরে এলো তার কাছে। এ তো অন্য মানুষ! নিজের কান্নার দমক নিজেই সামলে নেয় ফিরোজা। তবু তো তার পোলার বাপ এতোদিন পরে ফিরে এসেছে। কতকিছু ভেবেছে সে এতদিন! কত গালাগালি করেছে সে মিন্টুমিয়ার নাম ধরে। নিরুদ্দেশ স্বামীর অভাব তার যতটুকু ছিলো মিন্টুমিয়ার প্রতি তার অভিসম্পাতও ছিলো ততই কর্কশ। 
এরইমধ্যে মিন্টুমিয়ার ফিরে আসার খবর পাঁচকান হয়ে ছড়িয়ে পড়েছে গ্রামে। দুপুর গড়ালেও ফিরোজাদের বাড়িতে মানুষের ভিড় কমছে না। মিরাজও আছে সেখানে। মিন্টুমিয়াকে খুঁজে পাওয়ার ঘটনাটা সে যে কতজনকে কতবার বর্ণনা করেছে তার হিসাব নেই। কী বা করার আছে তার! সবাই এসে মিরাজকে খোঁজে। আর তার কাছেই সবাই ঘটনাটা শুনতে চায়। মিরাজ নিজের গুরুত্ব বুঝতে পারে। সেই তো মিন্টুমিয়াকে কোলে করে ফিরোজার বাসায় নিয়ে এসেছে। ফিরোজার বাপও ওকে আজ খাতির করেছে। বাড়ির পথে হাঁটতে হাঁটতে ওর পা দুটো ভেঙে আসে। মরিচটালের ভেতর দিয়ে হাঁটাপথে যেতে যেতে পরিচিত মানুষের চোখে চোখ পড়লে চোখ সরিয়ে নেয়। 
চেনাজানা এই পথ ও পথের চেনা মানুষের চোখের আড়ালে যাওয়ার পথ খোঁজে মনে মনে। নিজের বাড়িতেও মন টানে না আজ। হাঁটতে হাঁটতে বুড়া বরইগাছটা পার হয়ে পুরোনো মন্দিরের সামনে চলে এসেছে কখন মিরাজ নিজেও জানে না। পায়ের নিচের ঘাসগুলো ভেজা ভেজা, পায়ের জুতা জোড়া সে কোথায় ফেলে এসেছে মনে করতেও চায়নি সে। 
সন্ধ্যা নামলে সে যখন বাড়ি ফিরলো তখন বাড়ির পাশের দেবদারু গাছে ঝিঁ ঝিঁ ডাকছে। তখন ওর মা-ই ওকে জানালো খবরটা। মিন্টুমিয়া সকালে যে ঘুমিয়েছিলো আর নাকি জাগেনি। শুনেই দৌড়ে বের হয় মিরাজ। পথে দেখা হতেই সজলই জানালো মিন্টুমিয়া আর বেঁচে নেই। দুজনেই দৌড়ে যায় মরাবাড়ির দিকে।
গত ৯ জুলাই, ২০১৭ তারিখে বাংলাদেশ শিল্পকলা একাডেমির স্টুডিও থিয়েটার হলে প্রদর্শিত হলো নাট্যপুরাণের সাম্প্রতিক প্রযোজনা ‘অমাবস্যা’। নাটকে ‘অমাবস্যা’ একটি প্রতীকী শব্দ। নাট্যকার প্রতীকী ব্যঞ্জনায় সাম্প্রদায়িকতার বিষবাষ্পে কোমলমতি হৃদয়ের রক্তক্ষরণে জীবন ও সমাজের অন্ধকারাচ্ছন্নতাই চিত্রিত করেছেন। নাট্যকার অসাম্প্রদায়িক আলোয় আলোকিত করতে চান জীবন-সমাজকে। নাটকটি রচনা ও নির্দেশনা দিয়েছেন এ-সময়ের তরুণ প্রতিভাবান নাট্যপরিচালক প্রবীর দত্ত। দীর্ঘদিনের নাট্যকর্মী প্রবীর দত্ত ‘অমাবস্যা’ নাটকে হিন্দু-মুসলিম সাম্প্রদায়িক জাত-পাত মূল্যবোধের বিরুদ্ধে মানবিকতাকেই প্রতিস্থাপন করতে প্রয়াসী হয়ে উঠেছেন। তার নির্দেশিত বাংলাদেশের প্রথিতযশা শহীদ বুদ্ধিজীবী মুনীর চৌধুরীর জীবন ও কর্ম নিয়ে নাটক সম্প্রতি ঢাকার মঞ্চে বেশ আলোড়ন সৃষ্টি করেছে।


‘অমাবস্যা’ নাটকের কাহিনি গড়ে উঠেছে দুই ধর্মের নারীপুরুষের অসম প্রেমকে কেন্দ্র করে। কাহিনিতে দেখা যায়- বৃন্দাসাঁই গ্রামে নিঃসন্তান এক দম্পত্তি কুড়িয়ে পাওয়া একটি কন্যাশিশুকে নিজ সন্তান স্নেহে লালন-পালন করে বড় করে তোলেন। নাম রাখেন মালতী। সনাতন পরিবারে তার বেড়ে উঠা। মালতী যখন সদ্যযৌবনা তখনই বাণিজ্যে আসা ভিনদেশি এক যুবকের প্রেমে পড়েন। যুবক সেলিমও মালতীর প্রেমে বিগলিত হয়ে পড়েন। অজানা দুটো সুর যেন অলক্ষে একসুরে রূপান্তরিত হয়ে ওঠে। মালতীর কাছে ভিন্নদেশি যুবকের মুসলিম ধর্ম পরিচয় প্রকাশ পেলেও দুজনই ভালোবাসার কাছে নিজেদেরকে সমর্পণ করেন। কিন্তু এ-সম্পর্কের মধ্যে বাধা হয়ে দাঁড়ায় সমাজের রীতি-নীতি আর ধর্ম। সমাজের রক্তশাসন ও কলঙ্কের ভয়ে মালতীকে অন্যত্র বিয়ে দেওয়া হয়। কূটকৗশলের কাছে পরাভূত হয়ে যায় তারা। কিন্তু মালতীর আত্মা পড়ে থাকে ভিনদেশি সেলিমের কাছে। সেলিমও মালতীর আত্মার অভেদরূপ হয়ে দাঁড়ায়। রাধা-কৃষ্ণ, লাইলী-মজনু, শিরি-ফরহাদের মতো তাদের প্রেমও হয়ে ওঠে আত্মা-পরমাত্মার যুগল সম্মিলনে। দেহজ মৃত্যুর মধ্যদিয়ে তারা যেন লীন হয়ে যান বৈষ্ণব কিংবা সুফিবাদী ঘরানার মতো পরমাত্মার সঙ্গে। এভাবেই গল্পের পরিসমাপ্তি ঘটে।

নাটকটির উপস্থাপনে পদাবলি কীর্তনের ধারাকে প্রধান অনুষঙ্গ করেছেন নির্দেশক। বৈষ্ণব-সুফিবাদী ভাববাদী ঢঙে প্রেম-ভক্তির এক অরূপ মার্গ তৈরি হয়েছে নাটকটিতে। বাঙলার হাজার বছরের উপস্থাপনারীতির পরম্পরায় চারদিকে দর্শকবেষ্টিত মধ্যমঞ্চে উপস্থাপিত হয়েছে নাটকটি। নাটকটির শুরু থেকে শেষ পর্যন্ত নৃত্য, গীত ও অভিনয়ের এক দ্বৈতনিক মিলবন্ধনে ঘটনা উপস্থাপিত। শুরুতেই দেখা যায়- চারদিকে প্রদীপ হাতে কুশলীগণ অপেক্ষমাণ। দর্শকবেষ্টিত নিরাবরণ মঞ্চমধ্যে কয়েকটি টুল রাখা যা নাটকের গল্পকথনে নানা সাজেশন নানা দৃশ্যভাবনা তৈরি করেছে। নাটকটি শুরু হয় বন্দনার মধ্যদিয়ে। অপূর্ব সংগীতানুষঙ্গে বর্ণনার সঙ্গে সঙ্গে অভিনয়ের মিলবন্ধন ও কোরিওগ্রাফির সাহায্যে ঘটনার উপস্থাপন হতে থাকে। নির্দেশক বিভিন্ন অনুভূতি ও ভাবপ্রকাশে নিজস্ব নাট্যভাষা তৈরি করেছেন। নানা আচরণ, ইমেজ ও কোরিওগ্রাফির মাধ্যমেই জীবাত্মা-পরমাত্মার লীলাই যেন গেয়েছেন নির্দেশক। কোরিগ্রাফির নানা চলনে নানা শৈল্পিক মুহূর্ত তৈরি হয়েছে। বিভিন্ন প্রতীকী ভাবব্যঞ্জনা প্রকাশে অনবদ্য হয়ে উঠেছে প্রযোজনাটি। আত্মিক প্রেমের অনবদ্য উপস্থাপনে নির্দেশকের কৌশল অত্যন্ত শিল্পমার্গতার পরিচয় দিয়েছেন। নির্দেশক প্রেমের মধ্যদিয়ে জাত-পাত সাম্প্রদায়িকতা মুক্ত হওয়া যায় এবং স্রষ্টাকেও পাওয়া যায় এমন দার্শনিক ভাষ্যেই উপনীত হয়েছেন নাটকের শেষে।


নৃত্য-গীত ও কোরিওগ্রাফি অভিনয় মিলে হাজার বছরের বাংলার সংস্কৃতিই অনবদ্যরূপে প্রতীয়মান হয়ে উঠেছে। যদিও গানের সুরগুলো অরূপ আবেগে ভাষায় তবু সংগীতে আরও প্রচুর উপাদান ও সমন্বয় দরকার। বৈরাগ্যবাদী গায়েনের মতো হলুদ রঙের একই পোশাক ব্যবহৃত হয়েছে প্রতিটি চরিত্রে। বর্ণনাত্মক অভিনয়রীতির সঙ্গে কিছুটা চরিত্রাভিনয়রীতির মিশেল ঘটেছে। নৃত্য-গীত ও কোরিওগ্রাফিতে প্রাণবন্ত প্রযোজনা ‘অমাবস্যা’। তবে দলগত কাজে তাল-ছন্দের মিল হওয়া খুব গুরুত্বপূর্ণ। অভিনয়ে আরও প্রচুর কাজ করার আছে। কৃত্রিমতাবর্জিত অভিনয়ে শুদ্ধ পালা উপস্থাপন জরুরি। এটি দলগত কাজ। তাই দলগত সুসমন্বয় যত বেশি হবে নাটক তত সর্বাঙ্গসুন্দর হয়ে উঠবে। 

‘অমাবস্যা’ নাটকটি নাট্যপুরাণের ২য় প্রযোজনা। এ নাটকের বিভিন্ন চরিত্রে অভিনয় করেছেন-আকেফা আলম, রিমি আক্তার, ইলোরা, মিলি, মুনিয়া, নূর-ই-আলম সুমন, তুষার রায়, কাজী জিলানী, সারওয়ার হোসেন, শামীম, বিপ্লব, মেহেরাব, শাকিল, রিয়াজ, নয়ন, পাপেল, অমিত আচার্য হিমেল, খন্দকার হুমায়ুন, শংকর সরকার, মাহফুজ প্রমুখ। নাটকটির প্রচার রিহার্সেল দাবি করে। দলগত প্রচেষ্টা ভালো থাকলে নাটকটি যে কোনো দর্শককেই বিনোদনের মাধ্যমে অসাম্প্রদায়িক চিন্তার মার্গে নিতে সক্ষম বলেই মনে হয়েছে। আমরা নাটকটির উত্তরোত্তর মঞ্চসাফল্য কামনা করি।
প্রায় একঘণ্টা কসরত করে শাড়িটা পরতে পারল ইরা। মা এলেন ঘরে, কিরে ইরা বাসা দেখতে যাচ্ছিস নাকি? 
হ্যাঁ মা যেতে তো হবেই। এই সাততলা বাসার যন্ত্রণা আর সহ্য হচ্ছে না। 
বাবা এলেন খুব ধীর গতিতে, দেখিস ইরা কমোড যেন থাকে। 
হ্যাঁ বাবা আমার সব মনে আছে। 
ছোট বোন নীরা এল। ইরা বলল, তোর কী সমস্যা? 
হাসল নীরা, সমস্যা তো আছেই। বাবার ওষুধ, মার ওষুধ আর পেস্ট সাবান। 
ইরা হেসে বলল, জানি তো।

প্রথমেই বাসা দেখা শেষ করল ইরা। কমোড নেই, হবে না। তারপর মা-বাবার ওষুধ কিনল। টুকিটাকি জিনিসও কেনা হলো। ঘড়ির দিকে তাকাল ইরা। প্রায় একটা বাজে। তরুবুর কথা মনে পড়ল ইরার। ওখানে যেতে হবে। এক মাস হয়ে গেল তরুবুর গল্প দেবার নাম নেই। এতদিন টেলিফোনেই কথা হয়েছে। এবার সামনাসামনি হবে। ইরা একটা দৈনিক পত্রিকায় কাজ করে। বিশেষ সংখ্যার জন্য একটা মুক্তিযুদ্ধের গল্প খুব প্রয়োজন। তরুবু কথা দিয়েছে। গল্প দেবে।
তরুবুর বাসায় গিয়ে পৌঁছাল ইরা। ডোরবেলে চাপ দিতেই দরজা খুলে দিল তরুবু। চমকে উঠে বলল, শেষ পর্যন্ত তুই এলি ইরা? 
ইরা একটু রাগের সুরেই বলল, তুমি বোধহয় লেখাটা শুরুই করনি? 
তরু ঈষৎ অপ্রস্তুত হয়ে বলল, না রে লেখাটা শুরু করেছি। অপেক্ষা করছি একটা জীবন্ত কিংবদন্তির জন্যে। 
তার মানে? ইরার কণ্ঠে বিস্ময়। 
সত্যি ইরা, তাঁকে না দেখা পর্যন্ত লেখাটা গতি পাচ্ছে না। 
মুক্তিযুদ্ধের নায়িকা কিংবদন্তিকে দেখার খুব ইচ্ছা ছিল ইরার। এদিকে দুপুর গড়িয়ে যাচ্ছে। ম্লান আলোটা ইরাকে মনে করিয়ে দিল, এখন বাসায় যাওয়া প্রয়োজন। মা নিশ্চয় ভাত নিয়ে বসে আছেন। তরুর শত অনুরোধ ইরাকে আটকাতে পারল না। বাসার পথে রওনা হলো ইরা।

তরুকে আশ্চর্য করে দিয়ে কিছুক্ষণের মধ্যেই সেই কিংবদন্তি নায়িকা এসে পৌঁছাল। লক্ষ্মী মাসি। লক্ষ্মী মাসির জীবনের অনেকখানি গল্পই মার কাছ থেকে শোনা। তখন তুমুল যুদ্ধ শুরু হয়ে গেছে। জনযুদ্ধ চলছে চারিদিকে। একই শহরে লক্ষ্মী মাসিরা আর তরুর মা- নানিরা থাকত। মেথরানি পট্টিতে থাকত লক্ষ্মী মাসিরা। লক্ষ্মী মাসি আর চান্দা মাসিরা নানিদের বাসায় কাজ করত পায়খানা আর ড্রেন পরিষ্কারের। লক্ষ্মী মাসি দেখতে খুব সুন্দর। তরুর মা-নানিরা সিদ্ধান্ত নিল গ্রামে চলে যাবে। শহরের পরিস্থিতি খুবই ভয়ংকর। যাবার আগে মা বলেছিল লক্ষ্মীকেÑতোরা শহর ছেড়ে দূরে চলে যা। রাজাকারে দেশ ছেয়ে গেছে।
লক্ষ্মী মাসি হেসে বলেছিল, দিদি তোমরা চলে যাও। আমাদের কোনো ভয় নেই। 
মা প্রশ্ন করেছিল, কেন? লক্ষ্মী মাসির নিশ্চিন্ত উত্তর-আমরা তো মেথর। সবাই আমাদের ঘৃণা করে। আমাদের কেউ ধরবে না। ছুঁয়েও দেখবে না কেউ।

লক্ষ্মীর মা-বাবা ছিল। খুবই নিরীহ প্রকৃতির মানুষ। হঠাৎ একদিন বন্দুকের ভয়ংকর শব্দে আঁতকে উঠল মেথরপট্টির সবাই। সামনেই একটা ডোবা ছিল। ডোবার পানি রক্তলাল হয়ে গেছে। দুজন মানুষের লাশ ভাসছে। কী নির্মম দৃশ্য। লক্ষ্মী মাসি করুণ সুরে বলে, তখনই আমরা সবাই পালিয়ে যেতে চেয়েছিলাম কোনো নিরাপদ আশ্রয়ে। কিন্তু আমাদের জন্যে কোনো আশ্রয় ছিল না। এদিকে শহর ফাঁকা হতে শুরু করেছে। মেথরপট্টির অবস্থা সবচাইতে শোচনীয়। মানুষজন একেবারে কমে গেছে। তাই কাজ নেই। টাকা রোজগারের পথও নেই। এরই মধ্যে লক্ষ্মীর বাবা মারা গেল। মা হতাশায় মুষড়ে পড়ল। 
তরু প্রশ্ন করল, আচ্ছা লক্ষ্মী মাসি, তোমাকে কি রাজাকাররা পট্টি থেকে ধরে নিয়ে গিয়েছিল? 
নাগো মা জননী। আমি বেরিয়েছিলাম ভিক্ষার জন্যে। ঘরে একেবারেই খাবার নেই। ছোট ভাইবোন দুটোর কান্নায় থাকা যাচ্ছিল না। সারা বেলা ঘুরে আধসেরের মতো চাল জোগাড় হয়েছিল। খুব হয়রান লাগছিল। একটা কৃষ্ণচূড়া গাছের নিচে বসেছিলাম। তখন পড়ন্ত বিকেল। সেই সময় এল দুজন লোক। রাজাকারই হবে বোধহয়। এসেই চিৎকার করে উঠল। গালাগালও দিল। একজন বলল, এই চল আমাদের সঙ্গে। সন্ধ্যার আগেই পৌঁছাতে হবে। 
তরু বলল, আচ্ছা মাসি, তোমাকে ওরা চিনতে পারেনি? 
না তখন আমরা ভয়ে তোমাদের মতো করে শাড়িপরা শুরু করেছিলাম। তাও শেষ রক্ষা হলো না। ওরা দড়ি দিয়ে বেঁধে টেনে নিয়ে চলল আমাকে। সন্ধ্যার কিছু আগে পৌঁছাল এসে মিলিটারি ক্যাম্পে। একজন রাজাকার আমাকে চিনে ফেলল। বলল, কাকে ধরে এনেছিস? এ তো মেথরানি। অন্য রাজাকার দুটো বলল, রাখ তোর মেথরানি। মেয়েমানুষ হলেই হবে। মেজর সাহেবরা চায় মেয়েমানুষের শরীর। জাত পাত ওদের জন্যে কোনো বিষয় নয়। 
লক্ষ্মীর কণ্ঠস্বরে তীব্র বিষণ্ণতা-মাগো, তাই সত্যি দেখলাম। ঐ ক্যাম্পে আরো মেয়ে ছিল। সব অফিসাররা ঝাঁপিয়ে পড়ল আমাদের ওপর। তাই ভাবলাম, আমাদের জাতকে ওরা প্রচণ্ড ঘৃণা করে, কিন্তু ভোগ করার সময় কোনো ঘৃণা থাকে না। আনন্দের সঙ্গেই ভোগ করে ঐ নরপিশাচের দল। সে কী বীভৎস দৃশ্য-বর্ণনা করা খুব কঠিন। সমস্ত ক্যাম্পজুড়ে সারা রাত্রি চলত এই ধর্ষণযজ্ঞ। আর মেয়েদের আর্তচিৎকার। সেই চিৎকার বড় ভয়াবহ। আরো ক্যাম্প ছিল আশেপাশে। এগুলো ছিল নারী নির্যাতনের ক্যাম্প। ধর্ষিতা নারীর আহাজারি যে কত মর্মান্তিক সে আমি জানি। মাঝে মাঝে মৃত্যুর খবর শুনতাম। ক’দিন পর আমি অসুস্থ হয়ে পড়লাম। ভাবলাম হয়তো এবার এদের আক্রমণ থেকে রেহাই পাব। সম্পূর্ণই ভুল ধারণা। একই নিয়মে চলত ধর্ষণ। প্রতি মুহূতেই নিজের মৃত্যু কামনা করতাম। মুক্তিযুদ্ধের খবর তেমন পেতাম না। মাঝে মাঝে রাজাকারদের কাছ থেকে টুকরো টুকরো খবর পাওয়া যেত। মাঝে মাঝে আগুনের লেলিহান শিখার তীব্র ধোঁয়া চারিদিক আচ্ছন্ন করে দিত। অঝর ধারায় কাঁদতাম। আমাকে আরেক ক্যাম্পে চালান করা হলো। সেই একই আচরণ একই দৃশ্য। দুবার খাবার দেওয়া হতো। দুপুরে ভাত-তরকারি আর রাত্রে দুটো রুটি। সমস্ত শরীরের যন্ত্রণায় খাবারে কোনো রুচি থাকত না। অনেকেই বমি করত। আমিও করতাম। একদিন টের পেলাম মা হতে চলেছি। অজানা আশঙ্কায় ভীত হয়ে পড়লাম। দুজন রাজাকার আসত আমাদের খাবার দিতে। কাঁদতে কাঁদতে তাদের কাছে অন্তঃসত্ত্বা হবার কথাটা বলতে তারা অশ্লীল ভাষায় গালি দিল আর হাসল অমানুষের মতো। আমি খুব বোকা ছিলাম। সারাক্ষণই কাঁদতাম। যারা বেশি কাঁদে তারা তো বোকাই হয়। একথা আমাকে মিলিদি আর শ্যামাদি বলেছিল। মেয়ে দুটো খুব ভালো ছিল। বুদ্ধিমতি ছিল। একদিন পালিয়ে গেল ওরা। রাজাকাররা এসে খুব হম্বিতম্বি শুরু করল। আমাদের খুব পেটাল। বেশ ক’দিন পর মিলিদি ফিরে এল। মিলিদিকে রাজাকার দুটো ধরে নিয়ে এসেছে। আমাদের ওপর অত্যাচার আরো বেড়ে গেল। মিলিদি কিছু নতুন তথ্য দিল। তুমুল মুক্তিযুদ্ধ শুরু হয়েছে। শিগগিরই নাকি এই সমস্ত ক্যাম্প ধ্বংস করতে আসবে মুক্তিযোদ্ধারা। আমাদের মেয়েদের মধ্যে একটা চাপা উল্লাস লক্ষ করলাম। মিলিদি বলল, যুদ্ধ শেষ হতে বেশি দেরি নেই। কিছুদিনের মধ্যেই পাকিস্তানি সৈন্যদের মৃত্যু ঘনিয়ে আসবে। অনেকদিন পর মিলিদিকে প্রাণ খুলে হাসতে দেখলাম। সমস্ত মেয়ের মুখই হাসিতে উজ্জ্বল হয়ে উঠল। 
আমাদের ক্যাম্প থেকে কিছুদূরে দুটো মিলিটারি ক্যাম্প ছিল। একদিন ক্যাম্প দুটো আগুনের লেলিহান শিখায় ধ্বংসস্তূপে পরিণত হলো। বেশ কিছু শয়তান মিলিটারি অফিসার মারা গেল। এই প্রথম শুনলাম জয়বাংলা ধ্বনি। আমরা হিসাব করতে বসলাম, প্রায় ছয়মাস হলো এই ক্যাম্পে এসেছি। সেদিন মুক্তিযোদ্ধাদের দেখলাম। আকাশে দেখলাম পূর্ণিমার চাঁদ। অনেক পাখির কিচিরমিচির শব্দে আনন্দে প্রাণমন নেচে উঠল। মিলিদি বলল, লক্ষ্মী এবার বোধহয় আমরা মুক্তির স্বাদ পাব। 
সত্যি দিদি? 
হ্যাঁ রে সেদিন চুপিচুপি বাইরে গিয়ে শুনে এসেছি, আমাদের দেশের কিছু মহিয়সী নারীর চেষ্টায় জাতিসংঘ আমাদের মতো মেয়েদের জন্যে নারী পুনর্বাসন কেন্দ্র করেছে। ওখানে আমাদের সম্মানজনক স্থান হবে। 
এরই মধ্যে জয়বাংলা শব্দে চারিদিক আনন্দধ্বনিতে ভরে উঠল। আমরা চাক্ষুষ করতে পারলাম না। কিন্তু শুনলাম দেশ স্বাধীন হয়েছে। আমরা পেয়েছি লাল-সবুজের পতাকা। আমার জয়বাংলা নিয়ে অনেক প্রশ্ন ছিল। পড়াশোনা জানি না। তাছাড়া বোকা প্রকৃতির। মিলিদি আমাকে অনেক কিছু বুঝিয়ে দিল। আমাদের কী হবে জানি না। কিন্তু অনেক শান্তি আর আনন্দে মনটা কানায় কানায় ভরে উঠল। আমাদের জন্য গাড়ি এল। পথে যেতে যেতে জয়বাংলার গান শুনলাম। অনেক গান। স্বাধীনতার গান। মিলিদি বলল সব পাকিস্তানি মিলিটারি শেষ হয়েছে। দেশ ছেড়ে পালিয়েছে। অনিদি বলল, আমরা হয়তো পরিবার পাব না, কিন্তু নিরাপদ আশ্রয় পাব। শুনে স্বস্তিতে প্রাণটা ভরে গেল। সুফিয়া কামাল নীলিমা ইব্রাহিমের মতো মহান ব্যক্তিত্বরা এলেন আমাদের সান্ত্বনা দিতে। অনেক মুক্তিযোদ্ধা ভাইরা এল। অনেক আশা আর আশ্বাসের কথা শোনাল তারা। সত্যি মানুষ এত ভালো হয় আগে জানতাম না। 
নারী পুনর্বাসন কেন্দ্রে আমাদের আরেক অধ্যায় শুরু হলো। চিকিৎসা পেলাম। ডাক্তাররা সব পাশে ছিলেন। আমাদের পরিবারের কেউ বেঁচে আছে কি না জানি না। কিন্তু অনেক আপনজন আছেন আমাদের ঘিরে। এক সুপ্রভাতে আমার একটি মেয়ে হলো। আরো অনেকের হলো ছেলে অথবা মেয়ে। আমরা জানি না এদের কী করে মানুষ করব, বড় করব। এদের নাম হলো যুদ্ধশিশু। বঙ্গবন্ধু আমাদের নাম দিলেন বীরাঙ্গনা। বীরাঙ্গনা নামটির অর্থও আমাকে নারী পুনর্বাসন কেন্দ্রের একজন ডাক্তার আপা সুন্দর করে বুঝিয়েছিলেন। গর্বে আমার মন ভরে উঠল। আমাদের জন্যেই দেশ স্বাধীন হয়েছে।
লক্ষ্মী মাসি আমার দিকে তাকিয়ে বলল, জান তরু মা আজকের আমার এই অবস্থানের জন্যে তোমার মার ভূমিকা কিন্তু খুব গুরুত্বপূর্ণ। 
মার কাছে শুনেছি। দেশ স্বাধীন হবার পর বাড়িতে ফিরে তোমার খোঁজ করতে গিয়ে মা জানল, মেথর পট্টি পুড়িয়ে দেওয়া হয়েছে। তোমার খবর পায় হীরু দোকানদারের কাছে। তুমি পাকিস্তানি মিলিটারিদের খপ্পরে পড়েছ-বেঁচে আছ কি না বলতে পারে না। তোমার খবরের আশা ছেড়েই দিয়েছিল মা। তখনো তার বিয়ে হয়নি। আমার মামা দুজন গিয়েছিল যুদ্ধে। ফিরে এসে ওরা একদিন মাকে বলে, বুবু নারী পুনর্বাসন কেন্দ্রে যাবি নাকি? অনেক অসহায় নির্যাতিত মেয়েদের স্থান হয়েছে ওখানে। খুব আগ্রহের সঙ্গেই মা রাজি হয়ে গেল। বিস্ময়করভাবে ওখানেই পেয়ে গেল তোমাকে। তোমার কোলে তখন ফুটফুটে একটি মেয়ে। 
লক্ষ্মী মাসি বলল, মেয়েটার জন্য খুব চিন্তিত ছিলাম। দেবদূত হয়ে এল একদল বিদেশি। তারা দত্তক নেবে যুদ্ধশিশুদের। নিশ্চিন্তে ওদের হাতে তুলে দিলাম মেয়েটিকে। নারী পুনর্বাসন কেন্দ্রের ঠিকানা ছাড়াও দিদিদের বাড়ির ঠিকানা দিয়েছিলাম। তরু, আজ আসছে আমার সেই মেয়ে। তোমাদের বাড়িতেই আসবে। এখন শুধু আমার অপেক্ষা। 
অপেক্ষার পালা ফুরল। এল সেই মেয়ে। দৃপ্ত পদভারে এল ভালোবাসার যুদ্ধশিশু। মায়ের পরিচয় পেয়ে লক্ষ্মী মাসিকে জড়িয়ে ধরল। অপরূপ সেই দৃশ্য। সবাই অভিভূত। মেয়েটির নাম ক্যামেলিয়া। সঙ্গে বিদেশি মা-বাবা। ক্যামেলিয়া বাংলাও বলতে পারে। লক্ষ্মী মাসির পরিচয় জানতে চাইল ক্যামেলিয়া। পরিচয় শুনে আবেগ আপ্লুত স্বরে বলল, আমার মা একজন ক্লিনার্স। খুব ভালো চাকরি। আসলে সংসারজীবনে আমরা সবাই তো ক্লিনার্স। কিন্তু মা, তোমার তো আরেকটা গর্বিত পরিচয় আছে। 
মা জিজ্ঞাসা করে, কী মা? 
কেন তুমি একজন বীরাঙ্গনা। 
ক্যামেলিয়ার সমস্ত শরীর এবং মনে জ্বলজ্বল করে অপূর্ব এক অহংকার।
মিথপুরাণের গল্প
শতাব্দী জাহিদ

মেঘ, এদিকে এসো- 
অন্ধকার গায়ে মেখে
প্রাচীন এই পুকুর পাড়ে
আরেকটু সরে, এই তো এখানে
কৃষ্ণচূড়া, বকুল, কলাপাতার সম্মিলিত জাল বুনে
এখানে চাঁদ লুকিয়ে অন্ধকার জেঁকে বসেছে
এই তো, তোমার অস্তিত্ব টের পাচ্ছি
গ্রিক দেবীদের মতো মলিন
অথচ ঝাঁঝালো গন্ধ তোমার শরীর
যেন আফ্রিকার মাকড়শাদের লালায় বিষাক্ত ফসিল টের পাচ্ছি

মেঘ, আরেকটু সরে, এখানে আসো না
এই তো, ঠিক এখানে।
কৃষকের ধানভানা শব্দের মতো
সন্ধ্যায় নির্জন সমুদ্রের গর্জনের মতো
পাহাড়ের চূড়ায় দাঁড়িয়ে থাকা বনফুলের মতো
নিশ্চয় তুমি প্রাচীনতম কলার মতো
আবিষ্কার করেছ, জেগে তুলেছ আমার মনশরীর।

মেঘ, ঠিক এখানেই কান পেতে হাজার বছরের
পৃথিবী জন্মের মিথপুরাণের গল্প বুনে যাবে।


অদৃশ্য
ফেরদৌসী মাহমুদ

যাদের মধ্যে কোনো সম্পর্ক নেই,
দূরত্ব তাদের অদৃশ্য সাঁকো।
আকাশ থেকে কত উল্কা ঝরে,
কে রাখে মনে?
ভকাট্টা ঘুড়ি 
কোন সম্পর্কের সূত্রপাত?
মিলেছে কি জীবনের ধারাপাত?
মৌনতা যদি সময়ের নামতা
হোকনা বিষাদে পরিণত!
অনাদরে না টিকলেও
স্মৃতিপথই খুঁজে নিবে।
বলুকনা লোকে নির্লজ্জতার সম্ভার,
আধার কেটেই আসবে মিলন তিথির আঁধার।
ইচ্ছে নদীতেই ভেসে জানবে
কে আপন, কে পর!
সম্ভাবনা যদিও দূরত্ব
অন্তরেই আছে ঘ্রাণের ঘনত্ব
দূরে ঠেললেই নষ্ট হয় কি সম্পর্ক!!!

নির্বাসনে কবিতা
বাদলকৃষ্ণ বণিক

সব কবিতা
উদাসী হাওয়ায় উড়িয়ে দেব
সব কবিতা
সাতরঙে মিশে যাক
বলাকার পাখনায় মিতালি হোক।
সব কবিতা
হাওয়ায় ভেসে বেড়াবে সাত সমুদ্রতটে।
জলোদরে চন্দ্রিমায় মিলন ঘটুক
সব কবিতার।
আজকাল কবিতা ল্যাম্পপোস্টের আলোয়
লেখা হয় না, হয় শীতাতপ বেডরুমে।
ক্ষত্রিয় হয়ে যায় অক্ষরগুলো, নারীর দেহে
তন্নতন্ন করে খুঁজতে থাকে, ঐখানে
আরো কিছু হয়তো-বা আছে, স্বপ্নে দেখা
আরো কল্পনা বিলাস!
প্রকাশ করতেই হবে জারকরসের ভা-ার
কবি আমার হওয়া চাই
সুনামের মোহে জ্বলছে কবিত্ব। 
কবি তুমি ক্ষমা করো, দারিদ্র্যে শব্দ কেঁদে মরে
রুটিরুজিতে কবিতা হয় না,
হয় না প্রেমের জাগতিক মোহনায় রোদন।
কি করে বলো আমায় তুমি সেরা কবি?
অগ্রিম দেয়ার সাধ্য নাই যার, তার কি সাজে
কবি হওয়া?
কবিরাজ হওয়ার সাধ নেই আমার
বিসর্জন দেব আজ সব কবিতা
নির্বাসন দেব আরাধ্য কবিত্ব ভাবনার।


মানুষ আবার যদি মানবিক হয়
শামসুন নাহার

এই যে ঝড় ও জলের সন্ত্রাস
বিপর্যস্ত নাগরিক সুখ।
এই যে দখল আর ভরাটের
বেপরোয়া ভীষণ অসুখ।
এই যে হারিয়ে যাওয়া নাব্যতা,
খরা আর দহনে নদীর বিলাপ।
এি যে দূষণ আর কালিমার
নিয়মিত যুগল আলাপ।
এই যে হত্যা আর শোষণে
নির্যাতিতের আর্তনাদ।
হতাশা আর স্থবিরতায়
ধমকে থাকা প্রতিবাদ।

মানুষ আবার যদি
মানবিক হয়;
প্রকৃতি রুষ্ট হবে
ভালোবাসা নয়।

দুজন দুজনার
আশরাফী হক সাকী

তোমার ব্যস্ততা
আমার বিষণ্ণতা
তোমার অবহেলা
আমার নষ্ট সারাবেলা।
তোমার অস্থিরতা
আমার মৌনবারতা
তোমার যন্ত্রণা
আমার কান্না।
তোমার উষ্ণতা
আমার সিক্ততা
তোমার দৃষ্টির গভীরতা
আমার হৃদয়ের ব্যাকুলতা
তোমার আহ্বান
আমার মন হয় আনচান
তোমার ভালোবাসা
আমার সর্বনাশা
তুমি আর আমি
দুজন-দুজনার
মিলে মিলে এই একাকার।

প্রবাস
মহফিল হক

দীর্ঘ ভ্রমণ শেষ হলে সকলের সাধ জাগে
বিশ্রাম বিলাসী হবার
কারো অপেক্ষা ভ্রমণ বৃত্তান্ত জেনে নেবার
কারো বুকে জ্বলে সেই দীর্ঘ প্রবাসের জ্বালা। 

ফেরার প্রত্যাশা বুকে নিয়ে
আজো একপায়ে দাঁড়িয়ে আছি।
আম কি মানুষ না জীবনের উপমা?

হাওয়ার ভেতর কান পাতলে বুকে ভূ-কম্পন
হবার ভয়, কোথায় দাঁড়াব
কে দেখাবে ভালোবাসার অভিজ্ঞান
তাকে ফেরানো যাবে না
সুদূরে আত্মগোপনে প্রলুব্ধ।

সেই বিচ্ছেদ প্রণয় ইচ্ছে নিয়ে
উড়ন্ত কাঁধে হাত রাখলে
জ্যোৎস্নায় প্লাবিত আমার শৈশব 
সকৌতুক জলাশয়ে
দুলছে বেজোড় নৌকা।

একটি স্লিম কবিতা
এনামুল হক পলাশ

পৃথিবী অনেক স্লিম,
ওপাশে দাঁড়িয়ে মৃত্যু।
মুঠোয় জীবন আটকে থাকে,
নেমে গেলে থাকে না কিছুই।
নেমে যাও উড়ে যাও অভিলাষ
পথে পথে মৃত ঝরে ঝরে পড়ে।
কানপেতে বসে থেকে শুনি,
মধুরতর শব্দের নাম ইশ্।
মারজরি কিনান রোলিং (১৮৯৬-১৯৫৩) মার্কিন কথাসাহিত্যিক। তিনি ফ্লোরিডায় বাস করতেন। তার লেখায় আমেরিকার গ্রামীণজীবন উঠে আসতো। তাঁর সেরা কাজ দ্য ইয়ার্লিং উপন্যাসটি। এটার জন্যে তিনি ১৯৩৯ সালে পুলিৎজার পুরস্কার পান। পরে উপন্যাসটি থেকে চলচ্চিত্রও নির্মাণ করা হয়। উপন্যাসের পাশাপাশি তিনি ছোটগল্প লিখেও খ্যাতি অর্জন করেন। রোলিংয়ের মাদার ইন ম্যানভিল গল্পের অংশবিশেষ বাংলাদেশের মাধ্যমিক পর্যায়ে পাঠ্য ছিল। 

এতিমখানাটি ছিল ক্যারোলিনা দ্বীপপুঞ্জের ওপরে। শীতকালে মাঝে মধ্যে এত তুষারপাত হত যে সেটি দ্বীপপুঞ্জের পাদদেশে অবস্থীত গ্রামগুলো থেকে বিচ্ছিন্ন হয়ে পড়ত। দ্বীপের চূড়াগুলো কুয়াশার ভেতর নেই হয়ে যেত। তুষার উপত্যকা গড়িয়ে গড়িয়ে নেমে আসত। এবং এত তীব্রভাবে বাতাস বইত যে, এতিমখানা থেকে যে সকল ছেলেরা দিনে দুইবার দুধ নিয়ে বেবি কটেজে যেত তাদের হাতের আঙুলগুলো শীতে কাটার মতো বিঁধত।
‘অথবা আমরা যখন রান্নাঘর অসুস্থদের জন্য খাবারের ট্রে নিয়ে যেতাম তখন আমাদের উন্মুক্ত মুখমণ্ডল টনটন করে ফেটে যেত।’ জেরি বলল। ‘আমার হাত মোজা আছে।’ সে যোগ করল। ‘কারো কারো আবার তাও নেই।’ 
বিগত শরৎকাল তার পছন্দের ছিল, সে জানাল। রোডেনড্রন ফুলের চাদরে সমস্ত দ্বীপপুঞ্জ ঢেকে যায়। ‘এটা খুব সুন্দর দেখায় যখন লওরেল ফোটে।’ সে বলল। ‘কিছু তার সাদা, কিছু গোলাপী।’ 
আমি সেখানে হেমন্তে গিয়েছিলাম। আমার খানিক নীরবতা আর একাকীত্বের দরকার ছিল, কিছু জটিল লেখা শেষ করার জন্যে। এতিমখানার একটি কেবিন ভাড়া করে উঠেছিলাম। এতিমখানার মূল ভবন থেকে এটি অর্ধমাইল দূরে অবস্থীত। যখন কেবিনটি ভাড়া নিই, আমি একটা ছেলে অথবা লোককে এসে আমার জন্যে কাঠ চেরাই করে রেখে যাওয়ার জন্যে বলেছিলাম। শুরুর দিককার ক’টা দিন ছিল উষ্ণ। কেউ আর এলো না। আমিও আমার প্রয়োজনের কথা ভুলে গেলাম। 
এক বিকেলে আমি টাইপরাইটার থেকে চোখ তুলে একটু ধাক্কা খেলাম, একটি কিশোর দোরগোড়ায় দাঁড়িয়ে। এবং আমার পোষা সবসময়ের সঙ্গী কুকুরটি তার পক্ষ নিয়ে দিব্যি দাঁড়িয়ে আছে। একবারও শব্দ করে অপরিচিত একজনের উপস্থিতি সম্পর্কে সে আমাকে সজাগ করেনি! ছেলেটির বয়স খুব সম্ভবত বারো হবে। তবে বয়সের তুলনায় একটু খাটো। পরনে ছিল ছেড়া জামা; খালি পা।
‘আজ আমি কিছু কাঠ কেটে রেখে যাব।’ সে বলল। 
‘কিন্তু এতিমখানা থেকে একটি ছেলে আসার কথা আছে।’ বললাম আমি।
‘আমিই সেই ছেলে।’ 
‘তুমি? কিন্তু তুমি তো অনেক ছোট!’
‘কাঠ চেরাইয়ের জন্যে ছোট-বড় কোনো বিষয় না।’ সে বলল। ‘অনেক বড় ছেলেরাও ভাল কাঠ চিরতে পারে না। আমি অনেকদিন থেকে এতিমখানায় কাঠ চেরাইয়ের কাজটি করে আসছি।’ 
আমার আগুনের জন্য অপর্যাপ্ত এবং এবড়ো থেবড়ো কিছু কাঠ পড়ে থাকার বিষয়টি আমার চোখে চোখে ভাসছিল। আমি আমার কাজের ভেতর বুদ হয়ে ছিলাম, তাই আর আলাপ বাড়ালাম না। আমি একটু ঘোরের মধ্যে ছিলাম। 
‘ঠিক আছে। ওখানে কুড়াল আছে। যাও, দেখ কিছু করতে পার কি-না।’ আমি দরজা লাগিয়ে কাজে বসে গেলাম। শুরুতে কাঠ টানাটানির খসখস শব্দে আমার বিরক্ত লাগছিল। এরপর সে চেরাই করা শুরু করল। কোপগুলো ছিল ছন্দময় এবং জায়গা মতো। এবং কিছুক্ষণের মধ্যেই আমি তার কথা ভুলে গেলাম। শব্দটা আর মোটেও বিঘ্ন করার মতো মনে হল না, মনে হচ্ছিল একটানা বৃষ্টি পতনের শব্দ শুনছি। আমার ধারনা, দেড় ঘণ্টা কেমন করে যেন চলে গেল। আমি যখন টাইপ থামিয়ে দিলাম এবং দরজার কাছে ছেলেটির পায়ের শব্দ পেলাম, তখন সূর্য পাহাড়ের ওপর গড়িয়ে বাড়ি ফেরার পায়তারা করছে। 
‘আমাকে এখন রাতের খাবার খাওয়ার জন্যে যেতে হবে। আমি আবার কাল সন্ধ্যায় আসব।’ ছেলেটি বলল। 
‘তোমার পাওনাটা আমি এখনই মিটিয়ে দিচ্ছি।’ বললাম আমি। এইভেবে যে আমার হয়ত আর একটু শক্ত-সামর্থ লোক লাগবে। ‘ঘণ্টা প্রতি দশ সেন্স?’ 
‘আপনার যা ভাল মনে হয়।’ 
আমরা একসঙ্গে হেঁটে কেবিনের পিছন দিক পর্যন্ত গেলাম। আশ্চর্য রকমের চেরাই কাঠের স্তুপ পড়ে ছিল। তার ভেতর চেরির ডালপালা এবং রোডোডেনড্রনের ভারি গোড়া পর্যন্ত ছিল। 
‘কিন্তু তুমি তো দেখছি একজন বড় মানুষের সমান কাঠ চেরাই করে ফেলেছ! এটা যথেষ্ট। আমি এই প্রথমবারের মতো তার দিকে ভাল করে তাকালাম। তার চুলগুলো ছিল ভুট্টার খোসার মতো। আর চোখ- তীক্ষ্ণ, বৃষ্টি জমে থাকা পাহাড়ি মেঘের মতো, ধূসর, আড়ালে নীল আকাশের লুকোচুরি খেলা। আমি কথা বললাম, একটা উজ্জ্বল আভা তার ভেতর থেকে বের হয়ে এল, যেন পড়ন্ত সূর্য যে সম্মান জানিয়ে পাহাড়কে ছুঁয়ে যায়, সেই স্পর্শটা ওকে দিয়ে গেল। আমি তাকে একটা কয়েন দিলাম। 
‘তুমি কাল এসো।’ বললাম আমি। ‘এবং তোমাকে অশেষ ধন্যবাদ।’ 
সে একবার কয়েন এবং একবার আমার দিকে তাকাল। মনে হল সে কিছু বলতে চায়, কিন্তু না পেরে দৃষ্টি ফিরিয়ে নিল। 
‘আমি কাল খড়িগুলো গুছিয়ে দেব।’ সে তার ঘাড় ঘুরিয়ে বলল। ‘আপনার আগুন জ্বালাতে খড়ি এবং মাঝারি সাইজের কাঠের দরকার পড়বে।’ 
দিনের আলোয় কাঠ চেরাইয়ের শব্দে আমি অর্ধঘুমন্ত অবস্থায় থাকতাম। শব্দটা এত ছন্দময় ছিল যে, আমি আবার ঘুমিয়ে পড়তাম। যখন আমি শীতের বরফজমা সকালে বিছানা ছেড়ে উঠতাম, ততক্ষণে সে এসে আবার চলেও যেত। এবং কেবিনের একপাশের দেয়ালে সুন্দর করে খড়িগুলো সাজানো থাকত। সে বিকেলে স্কুল শেষ করে আবার আসত। এবং যতক্ষণ এতিমখানার বাইরে থাকা যেত, ততক্ষণ থাকত। ওর নাম জেরি। বয়স বারো বছর। চার বছর থেকে এই এতিমখানায় ছিল। আমি তার চার বছর বয়সের সেই ছবিটা দেখতে পেতাম, একই রকম ধূসর-নীল চোখ। আর একইরকম স্বাধীনচেতা? না ঠিক স্বাধীনচেতা নয়, যে শব্দটা আমার মাথায় আসছে তা হল, সদিচ্ছা। এই শব্দটির আমার কাছে বিশেষ একটি অর্থ আছে। খুব মেপেজুকে আমি ওটা ব্যবহার করি। আমার বাবার গুণটা ছিল। আরও একজনের ছিল হয়ত। আমার জানা আর কোনো ব্যক্তির ভেতর আমি ঐ গুণটির এমন খাঁটি উপস্থিতি পাইনি। কিন্তু জেরির ভেতর সেটা ছিল। এটা সাহসিকতার ওপর প্রতিষ্ঠিত, কিন্তু তা নির্ভীকতার চেয়ে বেশি কিছু। এটা সৎ কিন্তু সততার চেয়ে বেশি কিছু। একদিন কুড়ালের হাতলটা ভেঙে গেল। জেরি বলল যে, এতিমখানার কাঠমিস্ত্রিরা ঠিক করে দেবে। আমি ওটার জন্যে টাকা দিতে চাইলে সে নিতে চাইল না। 
‘আমি এটার খরচ মিটিয়ে দেব।’ সে বলল। ‘আমার অসচেতনতার কারণেই এটা ভেঙেছে।’ 
‘কিন্তু কেউই প্রতিবার সঠিকস্থাে কোপ-লাগাতে পারে না।’ আমি তাকে বললাম। ‘সমস্যাটা ছিল হাতলের কাঠে। যার কাছ থেকে কিনেছি, তাকে ওটা দেখাব।’ এটা বলার পর তবেই ও টাকাটা হাতে নিলো। সে তারপরও তার অপরাধবোধের ওপর দাঁড়িয়ে ছিল। সে ছিল মুক্তচেতনার। সাবধানে কাজ করতে পছন্দ করত। এবং যদি সে ব্যর্থ হত, কোন অজুহাত না দেখিয়ে তার দায়দায়িত্ব নিজের কাঁধে নিত। সে প্রায়ই আমার জন্য কিছু অদরকারি কাজ করত, খুব মূল্যবান কিছু কাজ, যা কেবল মহৎ মনের মানুষরাই করে থাকে। সে যে কাজগুলো করত, তা প্রশিক্ষণ দিয়ে শেখানোর নয়। আগুন ধরানোর স্থানের পাশে একটা তাবুর মতো জায়গা ছিল। সেটা আমি আগে লক্ষ করিনি। ও দেখে তার মধ্যে কিছু খড়ি ও মাঝারি সাইজের জ্বালানি কাঠ রেখে দিয়েছিল, যাতে করে হঠাৎ বৃষ্টি এলে আমি শুকনো জ্বালানি পেতে পারি। কেবিনে চলার পথে একটা টুকরো ইট বেরিয়ে পড়েছিল, সে সেটি সুন্দর করে সেঁটে দিয়েছিল। যদিও সে নিজে ঐ রাস্তা ব্যবহার না করে শর্টকাট পথ ধরে চলাচল করত। আমি লক্ষ করে দেখেছিলাম, এসব কারণে আমি যখন ওকে প্রতিদানস্বরূপ চকলেট কিংবা আপেল জাতীয় কিছু দিতে যেতাম, ও চুপচাপ দাঁড়িয়ে থাকত। যেন অভিব্যক্তি প্রকাশে ‘ধন্যবাদ’ শব্দটির কোন ব্যবহার তার জানা ছিল না, কেননা তার ভদ্রতা ছিল সহজাত। সে শুধু উপহার সামগ্রী আর আমার দিকে তাকাত, এবং চোখের পর্দাটা সরে যেত, যে কারণে আমি তার গভীরে প্রবেশ করে তার কৃতজ্ঞতাবোধটুকু, তার চরিত্রের শক্ত খোলসের ভেতর নরম আঁশটা, দেখে আসতে পারতাম। 
সে যেনতেন কারণ দেখিয়ে আমার কাছে আসত এবং বসত। আমি একবার তাকে বললাম, আমাদের দেখা করার উপযুক্ত সময় হল দুপুরের খাওয়ার পর, যখন আমার আর লিখতে ইচ্ছে করে না। এরপর সে আমার লেখা শেষ না হওয়া পর্যন্ত অপেক্ষা করত। একদিন প্রায় রাত পর্যন্ত লিখেছিলাম। কেবিনের বাইরে গেলাম, ওর কথা ভুলেই গিয়েছিলাম। আমি ওকে চাঁদের আলোয় পাহাড় বেয়ে এতিমখানার দিকে চলে যেতে দেখলাম। যখন আমি আামার বসার স্থানে এসে বসতাম। সে আমার পোশা কুকুরটির সঙ্গে খেলত। কুকুর এবং বালকের মাঝে অদ্ভুত একটা সম্পর্ক আছে। খুব সম্ভবত তারা একই ধরনের সরল মনের অধিকারী, একই ধরনের প্রাঙ্গতা। এটা বলে বোঝান মুশকিল, তবে এটা আছে। সপ্তাহে বন্ধের দিনে যখন আমি ঘুরতে বেরুতাম, তখন কুকুরটিকে জেরির কাছে রেখে যেতাম। আমি তার হাতে কুকুরের বাঁশি ও আর কেবিনের চাবিটা তুলে দিতাম। এবং পর্যাপ্ত খাবার রেখে যেতাম। সে দিনে দু-তিনবার এসে কুকুরটি বাইরে বের করে খাওয়াত এবং ব্যায়াম করাত। আমি রবিবার রাতে ফিরে আসতাম। জেরি রবিবার বিকেলে শেষবারের মতোন কুকুরটিকে বের করে খাইয়ে আসত এবং আমাদের গোপন সংকেত মতো চাবিটা রেখে আসত। আমার ফিরতে দেরি হত। পাহাড়ি রাস্তা কুয়াশায় ঢেকে যেত, সরু রাস্তাগুলো তখন এত ছলনাময়ী মনে হত যে, আমার আর গাড়ি চালিয়ে আসার সাহস হত না। পরদিন সকাল পর্যন্ত কুয়াশা থাকতো। আমার বাসায় ফিরতে সোমবার দুপুর গড়িয়ে যেত। ঐদিন সকালেও কুকুরটিকে খাইয়ে রাখা হত। বিকেলে আগেভাগে জেরি আসত। ওকে খুব উদ্বিগ্ন দেখাত।
‘এতিমখানার গার্ড বলল যে, এমন কুয়াশায় কারও পক্ষেই গাড়ি চালিয়ে আসা সম্ভব না।’ সে বলল। আমি গতরাতে ঠিক শোবার আগে একবার এসেছিলাম। দেখলাম, আপনি তখনও আসেননি। তাই আমি আমার সকালের নাস্তা থেকে কিছুটা এনে ওকে খাইয়েছি। আমি ওর কোনো ক্ষতি হতে দিতাম না।’
‘সে বিষয়ে নিশ্চিত ছিলাম। তাই চিন্তা করিনি।’ 
‘যখন আমি কুয়াশার কথা জানলাম, ভাবলাম আপনিও শুনে থাকবেন।’ 
তাকে কাজের জন্য এতিমখানায় দরকার ছিল। তাই তৎক্ষণাৎ ফিরে যেতে হল। আমি তাকে এক ডলার দিলাম। সে ওটির দিকে তাকিয়ে চলে গেল। তবে সেই রাতে অন্ধকারে সে আবার এল। 
‘ভিতরে আসো জেরি।’ আমি বললাম। ‘যদি তোমার এত রাত পর্যন্ত বাইরে থাকতে সমস্যা না হয়।’ 
‘আমি হয়ত কোনো গল্প বলতাম’, সে বলল। ‘আমি তাদের বললাম, মনে হয় আপনি আমার সঙ্গে দেখা করতে চাচ্ছেন।’ 
‘হুম চাচ্ছিলাম।’ আমি তাকে আস্বস্ত করলাম। এবং দেখলাম সে নিশ্চিন্ত হল। ‘আমি জানতে চাই, তুমি কিভাবে কুকুরটাকে সামলালে।’ 
সে আমার সাথে আগুনের পাশে বসত, আর কোনো আলো থাকত না। এরপর সে ঐ দুদিনের গল্প শোনাত। কুকুরটি তার পাশে শুয়ে আরাম বোধ করত। আমার মনে হত, জেরির কুকুরটির সঙ্গে থাকা, যত্ম নেওয়া, এসব কারণে আমি আর জেরিও কাছাকাছি চলে এসেছিলাম। যে কারণে সে মনে করত, কুকুরটির মতো সে আমাকেও আপন করে ফেলেছিল। 
‘ও সবসময় আমার সাথে থাকতো।’ সে বলল। ‘শুধুমাত্র সে যখন লরেলের ভেতর দৌড়িয়ে যেত, সেই সময় ছাড়া। ও লরেল পছন্দ করে। আমি ওকে পাহাড়ের ওপরে নিয়ে যেতাম। এরপর আমরা দুজনেই দৌড়াতাম। একজায়গায় উঁচু ঘাস আছে। আমি ঘামের ওপর শুয়ে নিজেকে আড়ালে রাখতাম। টের পেতাম ও আমাকে খুঁজে বের করার চেষ্টা করছে। সে আমার হদিশ পেলে ডাকাডাকি শুরু করত। আর যখন খুঁজে পেত তখন তো পাগলের মতো করত। আমার চারপাশে খালি ঘুরতে থাকত।’ 
আমরা আগুনের শিখার দিকে তাকিয়ে থাকতাম। 
‘ওটা আপেল গাছের গোড়া।’ সে বলল। ‘এটা সবচেয়ে ভাল জ্বলে।’ 
আমরা খুব কাছাকাছি বসে থাকতাম। 
সে হঠাৎ করে এমন কিছু বিষয় নিয়ে কথা বলতে চাইতো যে বিষয়ে আগে আমাদের ভেতরে কখনও কথা হয়নি। কিংবা আমি কখনও জিজ্ঞেস করার প্রয়োজন মনে করিনি। 
‘আপনি কিছুটা আমার মায়ের মতো দেখতে।’ সে বলে। ‘বিশেষ করে অন্ধকারে আগুনের পাশে।’ 
‘কিন্তু জেরি তুমি তখন মাত্র চার বছরের ছিলে যখন তুমি এখানে আস। তুমি এতটা বছর মনে রেখেছে, সে দেখতে কেমন ছিল?’ 
‘আমার মা ম্যানভিলে বাস করে।’ সে বলল। 
তার মা আছে শুনে হঠাৎ করে আমি একটা বাড়ি খেলাম। জানি না এই খবর শুনে আমি এত আহত হলাম কেন। এরপর আমি বুঝতে পারলাম, আসলে আমি ভীষণভাবে মনে করতাম যে, কোনো মায়ের পক্ষে তার সন্তানকে এভাবে রেখে যাওয়া সম্ভব না। এমন একজন ছেলে? এতিমখানা খারাপ জায়গা না। কর্মকর্তারা হৃদয়বান। ভাল লোক, খাবার পর্যাপ্ত, ছেলেরা সুস্বাস্থ্যের অধিকারী, কোনো শক্ত কাজ করতে হয় না। নিশ্চিন্ত হওয়ার মতোই হয়ত, যে ছেলেরা কোনো অভাববোধ করবে না। আমার মনে অনেক প্রশ্ন জড় হল, কিন্তু ও কষ্ট পাবে বলে আর সেদিকে গেলাম না। 
‘তুমি কি পরে তাকে দেখেছ-জেরি?’ 
‘আমি তাকে প্রতি গ্রীষ্মে দেখি। সে আমাকে ডেকে পাঠায়।’
আমি চিৎকার দিয়ে বলতে চাইলাম- ‘তুমি কেন তার সাথে থাকছ না? কি করে সে তোমাকে আবার এখানে আসতে দেয়?’ 
সে বলল, ‘সে এখানে ম্যানভিল থেকে আসে। যখনই সে সুযোগ পায়। তার এখন কোনো কাজ নেই।’
তার মুখমণ্ডল আগুনের আভায় দেখা যাচ্ছিল। 
‘সে আমাকে একটা কুকুরছানা দিতে চেয়েছে। কিন্তু এখানে কুকুর রাখার নিয়ম নেই। আপনার মনে আছে, যে পোশাকটা আামি গত রোববার পরে এসেছিলাম, ওটির কথা?’ তাকে খুব গর্বিত দেখাচ্ছিল। ‘সে আমাকে ক্রিসমাসের উপহারস্বরূপ ওটি পাঠিয়েছিল। গত ক্রিসমাসের আগের ক্রিসমাসে’- সে টেনে একটা শ্বাস নিল, স্মৃতি ঝালিয়ে নেওয়ার জন্য- ‘সে আমাকে একজোড়া স্কেটস পাঠিয়েছিল।’ 
‘রোলার স্কেটস?’
আমার মন ব্যস্ত ছিল ঐ মহিলার ছবি তৈরি করতে, তাকে বুঝতে। সে তার মানে পুরোপুরি একে ভুলে যায়নি। তাহলে কেন- আমি ভাবলাম, ‘আমার নিশ্চয় সবকিছু না জেনে তার ওপর দোষ চাপানো উচিত হবে না।’
‘রোলার স্কেটস। আমি অন্য ছেলেদেরও ওটা ব্যবহার করতে দিই। তারা সবসময় ধার চায়। তবে তারা ওটি বেশ যত্নে ব্যবহার করে।’
দারিদ্রতা ছাড়া আর কি কারণ থাকতে পারে-
‘আপনি আমাকে যে ডলার দিয়েছেন আমি সেটা কুকুরের যত্ন নেয়ার জন্যে আর তাকে একজোড়া হাতমোজা কিনে দেয়ার জন্যে গুছিয়ে রেখেছি।’ সে বলল। 
আমি শুধু বললাম, ‘সে তো খুব ভাল কথা। তুমি কি তার হাতের আকার জানো?’
‘আমার মনে হয়, সাড়ে আট।’ সে বলল। 
সে আমার হাতের দিকে তাকাল। 
‘আপনি কি সাড়ে আট পরেন?’ সে জানতে চাইল। 
‘না, আমি আরও ছোট পরি। ছয়।’ আমি বললাম। 
‘ওহ, তাহলে তার হাত আপনার চেয়ে বড়ই হবে।’ 
আমার তার ওপর ঘৃণা হচ্ছিল। দারিদ্রতা নাকি অন্যকিছু, পৃথিবীতে ভাত-রুটি ছাড়াও অন্য ক্ষুদা আছে। এবং শরীরের মতোই আত্মাও খাবার না পেলে শুকিয়ে যায়। ও তার পয়সাগুলো জমিয়ে ঐ বড়বড় পাষণ্ড হাতগুলোর জন্যে মোজা কিনে নিয়ে যাবে। এবং সে ছেলেটিকে দূরে ঠেলে দিয়ে ম্যানভিলে বেশ আরামেই আছে। স্কেটস পাঠিয়ে ভাবছে, অনেক কিছু করছে!
‘সে সাদা গ্লাভস পছন্দ করে বেশি।’ ও বলল। ‘আপনার কি মনে হয়, এক ডলারে হবে?’
‘হুম, হবে হয়ত।’ বললাম আমি।
সিদ্ধান্ত নিলাম, তার সঙ্গে দেখা না করে এবং এমনটা সে কেন করেছে সেটা না জেনে আমি এখান থেকে যাচ্ছি না, এটা আমার নিজের জন্যেই। মানুষের মন বড়ই বিক্ষিপ্ত। বাতাসের মতো আজ এখানে তো কাল ওখানে। আমার কাজটি শেষ হল। আমি ওটা নিয়ে সন্তুষ্ট ছিলাম না। আবার অন্য কাজে মন লাগালাম। আমার কিছু মেক্সিকান তথ্য-উপাত্ত লাগবে। ফ্লোরিডা ছাড়ার বন্দোবস্ত করছিলাম। যদি সব ঠিক থাকে তবে মেক্সিকোয় গিয়ে বাকিটা শুরু করব। তারপর আলাক্সায় ভাইয়ের ওখানে, এরপর কি করি-কোথায় যায়, একমাত্র ঈশ্বর মালুম। 
ম্যানভিলে গিয়ে জেরির মায়ের সঙ্গে দেখা করার কিংবা তার বিষয়ে এতিমখানা কর্তৃপক্ষের সঙ্গে কথা বলার মতো সময় আমার হাতে ছিল না। নতুন পরিকল্পনা ও কাজের চিন্তায় ছেলেটির কথাও প্রায় ভুলে যাচ্ছিলাম। তাকে নিয়ে আমার যে উদ্বিগ্নতা ছিল, সেটা কেটে গিয়েছিল। সে একা নয়, কাজেই আমার চিন্তার কোনো মানে হয় না। 
সে প্রতিদিন আসত, কাঠ চেরায় করত, অনন্যা কিছু উপকার করত, এবং আলাপ করার জন্যে বসে থাকত। ঠাণ্ডা আরও বেড়ে গিয়েছিল। আমি প্রায়ই তাকে কেবিনের ভেতর বসাতাম। সে একহাত কুকুকের গায়ে রেখে আগুনের পাশে বসে থাকত। দুজনেই আমার জন্যে অপেক্ষা করত। অন্যদিন দুজনে বাইরে ছুটোছুটি করে আমার জন্যে কিছু নিয়ে ঘরে ফিরত। আমি যাওয়ার জন্যে প্রস্তুতি নিচ্ছিলাম।
আমি তাকে বললাম- ‘তুমি আমার অনেক ভাল বন্ধু ছিলে, জেরি। তোমার কথা আমার মনে থাকবে। কুকুরটিও তোমাকে খুব মিস করবে। কালই যেতে হচ্ছে।’ 
সে কোনো উত্তর করল না। যখন সে চলে গেল আমি লক্ষ করলাম, পাহাড়ের ওপরে নতুন চাঁদ উঠেছে। আমি তাকে পাহাড়ের গা বেয়ে নীরবে এতিমখানার দিকে চলে যেতে দেখলাম। আশা করেছিলাম পরের দিন জেরি আসবে, কিন্তু ও এল না। আমার কাপড়চোপড়, এটা-সেটা গোছগাছ, গাড়িভর্তি এসব করতেই দুপুর গড়িয়ে গেল। কেবিন বন্ধ করে গাড়িতে উঠলাম। লক্ষ করলাম, পশ্চিম আকাশ বেয়ে সূর্য নেমে যাচ্ছে। রাত নামার আগেই পাহাড় থেকে বের হয়ে যেতে পারলে ভালই হবে। এতিমখানার পাশে গাড়ি থামিয়ে বিদ্যুৎ বিল ও চাবিটা মিস ক্লার্কের হাতে বুঝিয়ে দিলাম। 
‘আপনি কি জেরিকে একটু ডেকে দিবেন, ওকে বিদায় জানিয়ে যেতাম?’ 
‘আমি জানি না ও এখন কোথায়।’ তিনি বললেন। ‘আমার মনে হয় ওর শরীরটা ঠিক নেই। আজ দুপুরে কিছু খাইওনি। ছেলেরা তাকে পাহাড়ের ওদিকটাই যেতে দেখেছে। আজ বিকেলে বয়লারে তার আগুন দেয়ার কথা ছিল। ও তো এমন না; ভীষণ কর্তব্যসচেতন ছেলে।’
তাকে আর কখনও দেখতে পাবো না ভেবে একটু নির্ভারই হলাম। তাকে বিদায় বলতে না পারাটাই ছিল স্বস্তিদায়ক। 
বললাম, ‘আমি ওর মায়ের বিষয়ে আপনার সঙ্গে কথা বলতে চাই-ও এখানে কেন- আমাকে এত দ্রুত চলে যেতে হবে ভাবতে পারিনি। তার সঙ্গে দেখা করার আর প্রশ্নই আসে না। আর এখানে ওর জন্যে কিছু টাকা রেখে গেলাম, ওকে ক্রিসমাসে এবং জন্মদিনে কিছু কিনে দেবেন। আমার জন্যে ওখান থেকে কিছু পাঠানোর চেয়ে এভাবেই সহজ হবে। স্কেটস হতে পারত।’
সে তার সহজ সরল চোখের পাতাজোড়া একটু কাঁপাল। 
‘এখানে স্কেটসের তেমন দরকার হয় না।’ সে বলল। 
মহিলার মূর্খতায় আমি বিরক্ত হলাম। 
‘আমি যা বোঝাতে চেয়েছি তা হল, ওর মা যা পাঠিয়েছে তার হুবহু আমি কিছু দিতে বলছি না। আমি হয়ত স্কেটস দিতেই বললাম, যদি না জানতাম যে তার মা আগেই সেটা পাঠিয়েছে।’ 
সে আমার দিকে অবাক চোখে তাকাল। 
‘আমি ঠিক বুঝলাম না।’ সে বলল। ‘তার তো মা নেই। স্কেটসও নেই।’ 
হাতের লাঠিতে ভর করে খুঁড়িয়ে খুঁড়িয়ে নিত্যদিনের মতো ঝাঁকড়া হিজল গাছটার নীচে এসে দাঁড়ায় হারাধন পাল। বেলা এখনও তেতে ওঠেনি। কালিন্দীর বুকের উপর দিয়ে আশ্বিনের গা সওয়া তপ্ত হাওয়া বইছে। সুরেশ পাটনির নাও ঘাটের কাছেই বাঁধা। অন্যান্য ঘাটজীবীদের আনাগোনা শুরু হলেও সরব হয়নি নদীপাড়। তাই নদী পারাপারের কোলাহলও অনেকটা কম। 
হারাধন পাল হিজল গাছের ধুপছায়ার নীচে বাঁশের পাটাতনের উপর গা এলিয়ে বসে। আধ বুজা চোখে তার আপন জগতে নিমগ্ন হয়। অন্যদিন ঘাট পার হতে আসা পরিচিত জনার সাথে নীচু স্বরে দু’একটা কথা বললেও আজ একেবারে ঝিম মেরে বসে থাকে সে। বেলা বাড়ার সঙ্গে সঙ্গে গাঁয়ের মানুষের সমাগম বেড়ে যায় সেখানে। আজ এখনও সুরেশ পাটনিকে দেখতে না পেয়ে একটু অস্থির হয় সে। বিড় বিড় করে নিজের মনেই প্রশ্ন করে, এত দেরি করছে ক্যান সে? শরীর খারাপ করল নাকি?
নদীর ক্ষীণমধ্যে বুক সমান জল থৈ থৈ করে। যদিও চৈত্র-বৈশাখে শুকিয়ে একেবারে হাঁটুর নীচে নেমে আসে জল। মাটির রসে তখন ফিরে আসে লুক্কায়িত যৌবন। নদীর উদাম বুক সবুজ ফসলের সমারোহে আদিগন্ত হেসে ওঠে। ধূসর জলের কালিন্দী তখন হয় সবুজের সর্পিল মাঠ। 
অধীর অপেক্ষায় হারাধনের গলা শুকিয়ে চৈত্রের সেই রুক্ষ মাটির মতোই চৌচির হয়ে যায়। সুরেশকে ঘাটের দিকে আসতে দেখেই সে ব্যস্তসমস্ত হয়ে হাত ইশারা করে ডাকে। ঘাটের দিকে না গিয়ে সুরেশ পাটনি হারাধনের কাছেই আসে। উন্মুখ হয়ে হারাধন কিছু একটা জিজ্ঞাসার আগে খানিক ভেবে নেয়। কিন্তু, তার আগেই সুরেশ বলে,
- তুমি আইজও আবার আসছ?
- হোসেনের কোনো খবর আছে? তার খবর কিছু জান? হারাধন আকুল হয়ে প্রশ্ন করে।
- আমি তো কইলাম, কোনো খবর পাইলেই তোমারে জানামু। তুমি আর কত তালাশ করবা? আর কত অপেক্ষা করবা? এইবার তুমি বাড়িত যাও। 
- তুমি তো অনেকদিন আমাগো বাড়ির পর যাও না। আমাগো বাড়ির পথ একেবারে ভুইলা গেছ। 
- ঠিক আছে, যামুনে।
- কত লোক গাঁও থিকা নিত্য গঞ্জের দিকে সাত সদাই নিয়া যায়। কত কামে এদিক ওদিক যায়। আবার তারা তোমার নাওয়ে পার হইয়া গাঁয়ে ফিরা আসে। কত মানুষের খোঁজখবর লইয়া তুমি আস। তাগোরে হোসেনের কথা একটু জিগাও।
- তুমি বাড়ি যাও হারাধন। আমি খবর লইয়া আসমুনে। 
- দুই আশ্বিন গত হইছে। আইজ দুই বছর ধইরা তুমি একই কথা কও। 
হারাধন অবুঝের মতো অবিশ্বাসী দৃষ্টি নিয়ে তাকিয়ে থাকে সুরেশের দিকে। তার এই সকরুণ চাহনি সুরেশের বুকে বড়ঁশির মতো বিঁধে থাকে।
- তুমি বাড়ি যাও এইবার। কামের আইজ ম্যালা দেরি হইছে। আমার শরীরের হাল ভালানা। সাঁঝের আগেই বাড়িত ফিরা যামু। 
কথা আর না বাড়িয়ে সুরেশ ঘাটের দিকে এগিয়ে যায়। হারাধন তারপরও পাটাতনে বিছানো হোগলার চাটাইয়ে বসে গাঁয়ের লোকের আনাগোনা দেখে, নাও পারাপার দেখে। ঝাপসা চোখ কী যেন খুঁজে বেড়ায় শুধু। সবার মধ্যে সে নমিতা আর হোসেনের ছায়া খুঁজে বেড়ায় বারংবার। বুকের মাঝের কষ্টের কথাগুলো শুধুই আড়মোড়া ভেঙে তল খোঁজার চেষ্টা করে। কোনোটা আবার কূলের কাছে আছড়ে পড়ে অবহেলায় হারিয়ে যায়। শেষে কোনো কথাই আর ঠাঁই খুঁজে পায় না।
ঘাটলাঘেঁষে মান্দার, করচ আর হিজলের গাছগুলো নুয়ে থাকে জলের বুক ছুঁয়ে। মান্দারের লাল লাল ফুলগুলো ভেসে যায় নদীর হালকা ¯্রােতের সাথে। বাতাসে দোল খাওয়া হিজলের সাদা পুস্পমঞ্জরিতে অব্যক্ত কথার মালা স্তব্ধ হয়ে থাকে। ওদিকে লাল ঠ্যাঙা মাছরাঙাটা টুপ করে জলে ডুব দিয়ে ঠোঁটে মাছ নিয়ে আবার এসে বসে করচের নীচু ডালে। হারাধন দূর থেকে এসব দেখে শৈশবের ভাবনায় হারিয়ে যায়।
ছোটবেলার কথা মনে পড়লে দারুণ পুলকিত হয় হারাধন। তেমন কোলাহল ছিল না কোথাও। ঘাটের দু’পাশে ছিল শুধু বুনো জংলার ঝাড়। ঘাট থেকে জল নিতে এসে মা সুর করে বলতেন; 
সুন্দর মান্দার ফুল জলের গায়ে ভাসে 
কালো তোকমার ফুল সবাই ভালোবাসে
আজ তোকমার সে ঝাড়গুলো নাই। তবে বুড়ো মান্দার গাছটা এখনও আছে। ফাল্গুন-চৈত্র মাসে কাঁটার ডালে লাল পাপড়ির আড়ালে কেশর দোলানো ফুলগুলো কেমন আরক্ত হয়ে থাকে। ফুলের অমন নয়ন মনোহর কান্তির সঙ্গে কেবল স্বর্গীয় কোনো ফুলের রূপেরই উপমা চলে। 
মা বলতেন, অমৃতের সন্ধানে দেবতা ও অসুরকূল যখন সমুদ্র মন্থন করছিলেন তখন দেবী ল²ীর সঙ্গে উদ্ভাসিত হয়েছিল স্বর্গের এ কল্পতরু। রূপের শোভায় সবার নজর কাড়লেও গন্ধহীন এ ফুলের ভেসে চলাই যেন জীবন। এ যেন তার নমিতার মতো। অন্তহীন স্রোতে তার নমিতাও যে ঐ মান্দার ফুলের মতো কোথায় যেন ভেসে গিয়েছে। গভীর বিস্ময়ে রক্তিম এ ফুলের স্বর্গীয় রূপচ্ছটা দেখে হারাধন। আর মনে মনে এর সঙ্গে তার দেবীর মতো মেয়ে নমিতার গভীর সম্পর্কের একটা নিরর্থক অর্থ খুঁজে বেড়ায়।
হারাধন পাল একলা বসে বেদ-পুরাণের এসব আকাশপাতাল ভাবনা নিয়ে সুরেশ পাটনির কর্মব্যস্ত দিন দেখে। সে পারানি নিয়ে ধুতির খোঁটে সাবধানে গুঁজে রাখে। তারপর বিরামহীনভাবে নাও নিয়ে নদীর এফোঁড় ওফোঁড় হয়। একসময় খানিক সুযোগ পেয়ে ধুতির কাছা খুলে কপালের ঘাম মুছে নেয় আলগোছে। 
কোমরে গোঁজা নেতানো বিড়িটা নিয়ে হাতের তালুতে ঘষে গরম করে নেয়। তারপর দেশলাইর কাঠি মেরে বিড়িতে আগুন ধরিয়ে একটা সুখটান দেয়। দৈত্যের মতো প্রকাণ্ড মান্দার গাছটার দিকে তাকিয়ে গভীর দীর্ঘশ্বাস ছেড়ে কী যেন ভাবে। ফাল্গুনে গাছের শাখে শাখে আগুনের ফুলকি হয়ে গোছা গোছা মান্দার ফুল ফুটে। আগুনের এই রঙ কল্পনা করে বড়ই ভালো লাগে তার।

২.
হারাধন পাল সাত পুরুষের মাটির কারিগর। ভগবান মাটিতে জীবন দিয়ে তাকে বানিয়েছেন, সেই মাটিকে আঁকড়ে ধরেই তার জীবন। হাতের কারসাজিতে মাটি নিয়ে খেলা তাই জনমভর। সে এক অচ্ছেদ্য চক্র। 
সাত পুরুষের নেশা ও পেশা দুই-ই ছিল সারা বছর ধরে ঘর-গেরস্থালির মাটির নানাবিধ তৈজসপত্র বানানো। মাটির হাঁড়ি-কলস, পিঠার খোলা, শানকি, সরাই, বাসন আরও কতকিছুই না বানাতো তারা। তার নিপুণ হাতে গড়া মাটির টেপা পুতুল পাইকাররা বাড়ি বয়ে এসে নিয়ে যেত হাটে বিকাবে বলে। বিশেষ করে পূজার সময়ে তার বাবা-ঠাকুরদাদের বানানো দেবী প্রতিমাগুলো শোভা পেত মণ্ডপে মণ্ডপে। চৌধুরীবাড়ির বারোয়ারি দুর্গামন্দির হতে শুরু করে হরিজনমঙ্গল চৌকিদারের সৌখিন পূজা মণ্ডপেও যেত তার পিতৃপুরুষের গড়া দেবমূর্তিগুলো। আসলে বারো মাসের সব পার্বণ জুড়েই ছিল তাদের সীমাহীন কাজের ব্যস্ততা। 
কয়েক বছর আগের কথা মনে পড়ে যায় হারাধনের। কুমারশালায় বিরাম ছিল না কাজের। চাকতি ঘুরতো অবিরাম। নদীর বুক থেকে নিখাদ কালো মাটি ছেনে নিয়ে ঢিবি দিয়ে রাখতো কুমারশালার বাহির বাড়িতে। চাকা ঘুরিয়ে ঘুরিয়ে সেই মাটির দলা থেকে তৈরি হতো এসব তৈজসের আদল। আর অন্যদিকে হাতের পরম ছোঁয়ায় একটু একটু করে প্রাণ পেত প্রতিমার দেহগুলো। 
হারাধন তার ঠাকুরদা হরিদাস পালের হাতযশ পেয়েছিল। তাই পূজা পার্বণের সময়ে একাই সে তৈরি করতো পাঁচ গাঁয়ের সকল দেবী প্রতিমা। সে সময় তার নাওয়া খাওয়ার কোনো হিসাব থাকতো না। শুধু নন্দীগ্রামই নয়, আশপাশের চৌগাছি, দেবীনগর আর রাইপুরের বেশীরভাগ প্রতিমা তৈরির বায়না নিত হারাধন নিজেই। 
প্রতিমার সত্যিকার আদল হারাধনের হাত দিয়েই সব সময় তৈরি হতো। তবে নমিতা তুলির আঁচড়ে রং লাগিয়ে অলংকারের নকশা গড়ে দিত মাঝে মাঝে। সে তার বাবা হারাধনকে দেখে দেখে নিজের মতো করে শিখে নিয়েছে সব। ঘরকন্নার কাজ সামলে নিয়ে সেও বাবার কাজে অবিরাম সাহায্য করে যেত পূজার আগাম সময়গুলোতে। নমিতার হাত দিয়ে প্রতিমার চোখ আঁকা শেষ হলে মনে হতো, অকালবোধন নয় যেন দেবীর পূর্ণাঙ্গ বোধন ঘটেছে। 
হারাধনের কুমারশালা ধীরে ধীরে দেবলোক হয়ে ওঠে। আগাম টাকা দিয়ে বায়না করা দেবী প্রতিমাগুলো পূজার আগেই বুঝে নিয়ে চলে যায় সবাই। মর্ত্যলোকের ঘরগুলোতে আশ্রয় নিতে থাকে তারা। হারাধন আর নমিতার হাতে প্রাণ পাওয়া ভক্তির প্রতিমা পুনরায় অধিষ্ঠিত হয় মানুষগুলোর মনে, মনের মন্দিরে, মন্দিরের বেদীতে। দশ চক্রে ভগবানও নাকি ভূত হয়। কিন্তু, কুমারশালার এই চক্র চৌদ্দ পুরুষ ধরে হারাধন পালদের যে ভূত বানিয়ে রেখেছে তা থেকে মুক্তির উপায় কেবল ভগবানই জানেন।

হারাধনের শক্তি ফুরিয়ে আসে। নমিতা তার মর্ত্যলোকের দেবীর মতো বেড়ে উঠছে দিন দিন। সেই ভাবনায় মনের জোর ফিকে হয়ে আসে একটু একটু করে। তাই দেবমূর্তি তৈরিতে তেমন ভক্তি ও মন কোনোটাই আসে না তার। চোখের জ্যোতি কমে যাওয়ায় মায়াবী মুখের প্রতিমাগুলোতে এখন আর আগের মতো নিখুঁত আদলও দিতে পারে না সে। 
পূজাপার্বণের ধুম লাগলে উৎফুল্ল উচ্ছ¡সিত হয় হারাধন। সে সময় মূর্তি গড়ার পাশাপাশি বাড়তি কাজের চাপ বলতে হাঁড়ি-কলস বানানো আর হাটে বিক্রি করে সংসারের চাকাটুকু সচল রাখা। জীবনের অনিবার্য অনুষঙ্গকে উপেক্ষা করা যায় না। তাই আটপৌরে জীবনকে আঁকড়ে ধরে অতিক্রমের সংগ্রামী চেষ্টাই চলে নিরন্তর। সেই ভাবনাও ভাবতে হয় হারাধন পালের।

তফজেল মুন্সীর ছেলে হোসেন আজকাল কাজে লেগেছে তার সঙ্গে। সুঠাম দেহ আর চওড়া বুকের ছাতিতে বেজায় দম। হারাধনের হাঁপিয়ে ওঠা মন ও দৈহিক কষ্ট দেখে কুমারশালার বড় চাকতিটা সেই ঘুরায় অনবরত। 
শনি মঙ্গলে দুইদিন হাট বসে। পোড়ামাটির হাঁড়ি-কলসগুলো সুরেশ পাটনির নাওয়ে করে হাটে নিয়ে বিক্রি করার প্রাণান্ত চেষ্টাও চলে। নমিতা মাঝে মাঝে সঙ্গ দেয় হোসেনের। তফজেল মুন্সীর বড় মুদীখানায় বিক্রি হয় এইসব। নমিতা আর হোসেনের ঠুনকো কিছু রঙিন স্বপ্নের এলোমেলো বিস্তারও ঘটে নন্দীগ্রামের হাটে। দেবী ল²ীর নারায়ণ ভেবে হারাধন সব বুঝেও নিশ্চুপ থাকার ব্রত নেয়। 
হোসেন বড় বিশ্বাসী আর কর্মঠ ছেলে। হারাধনের দারুণ পছন্দ তাকে। নমিতার সঙ্গে আজকাল বেশ ভাব দেখা যায় হোসেনের। ক্রমাগত এই সখ্যতা বাড়তে থাকে যা মাঝে মাঝে হারাধনকেও বিচলিত ও উৎকণ্ঠিত করে তোলে। 
অবারিত ও অবুঝ প্রণয়ের অঙ্কুরিত বীজ তার কাছে পবিত্রই মনে হয়। তবুও অনেক অজানা শঙ্কা বুকে ভর করে নীরবে ছোবল দিয়ে যায়। তারপরও যাপিত জীবনের মগ্নতায় দিন রাত্রির যূথবদ্ধ মিলন ঘটে। মাটির চক্রের মতোই কোনো রকমে আবর্তিত হয় হোসেন, নমিতা আর হারাধন পালের নিস্তরঙ্গ দিনগুলো। 



৩.
হারাধন কল্পনার জগৎ থেকে আবার তার বাস্তবতার দিনগুলোতে ফিরে আসে। নমিতা নাই এটা সে বিশ্বাস করতে চায় না। তার অবুঝ মন মোটেই মেনে নিতে চায় না সত্যটা। সারাক্ষণ এক আচ্ছন্নতার মধ্যে বসত করে সে। যে জগতে তার ইন্দ্রপুরীর সকল দেবতার অধিষ্ঠান সেই জগতের খোঁজে ব্যাকুল হয় সে। 
আশ্বিনের এই অবেলায় তার স্পষ্ট মনে পড়ে যায় সেই পুরানো দিনের কথাগুলো। উথলে ওঠা শোকের মতো পুরানো ঘটনার দৃশ্যপট এক এক করে মুহূর্তেই চোখের সামনে ভেসে ওঠে। জীবনে সুরের বিনাশ ঘটে অসুরের এ হঠাৎ আবির্ভাবে ভীষণ বিচলিত বোধ করে হারাধন।
উদ্দাম হাওয়ার তোড়জোড় ছিল সেদিন চারদিকে। শরতের আকাশে সাদা অলক মেঘের ছড়াছড়ি। আশ্বিন মাস হলেও কালিন্দীর বুক জলে ছিল টইট¤ু^র। শারদীয় পূজা আসন্ন হওয়ায় কী ভীষণ কর্মযজ্ঞ ছিল তার। দিনভর অন্তহীন ব্যস্ততার মধ্যে নিশ্বাস নেওয়ার সময়টুকু পর্যন্ত ছিল না। 
চৌগাছির চৌধুরিবাবুদের নায়েব জোর করেই বায়নার টাকা গুঁজে দিয়েছিল হাতে একটা দুর্গা প্রতিমা গড়ে দেবার জন্যে। সঙ্গে নিয়মমতো অমরলোকের অন্যান্য দেবতাসহ অসুরের প্রতিমূর্তি তো ছিলই। সময় কম হওয়ায় সেই কর্মব্যস্ততার সীমা পরিসীমা ছিল না মোটে। আগের রাতে ঠাকুর ঘরের সামনের উঠানে খড়, মাটি আর তারের বুননে ছাঁচ বানিয়ে রেখেছিল সাধ্যমতো। মধ্যরাত পর্যন্ত জেগে থাকায় ক্লান্তি আর অবসন্নতায় চোখ দুটা বুজে এসেছিল ভোরের কিছুক্ষণ আগে। অনেক বেলা করে তাই ঘুম থেকে ওঠে সে।
আগের রাতে নমিতাকে বলে রেখেছিল যেন হোসেনকে নিয়ে হাটের দিকে যায়। রোদে তাতা মাটির হাঁড়িগুলো উঠানে গাদি করা আছে। ওগুলো বেচে ঘরখরচ মেটাতে হবে সংসারের। আকাশের হালও মাঝে মাঝে বেগতিক হয়ে ওঠে। কেমন থেকে থেকে আশ্বিনের দমকা বাতাস বয়। যে কোনো সময় আঁধি নেমে লÐভÐ করে দিতে পারে সব। আর বৃষ্টিতে একবার ভিজলে সব কষ্টই পÐ।
ঘুম থেকে উঠে নমিতাকে খোঁজে হারাধন। কোনো সাড়া শব্দ না পেয়ে উচ্চকণ্ঠেই ডাকে,
Ñ নমিতা, কই গেলিরে মা? আকাশটা কেমুন থম ধইরা আছে। আইজ তাড়াতাড়ি যাইতে হইব। সুরেশ মাঝিরে কইয়া রাখছি। আঁধি নামার আগেই ফিরা আসতে হইব রে মা। 
নমিতার জবাব শুনতে না পেয়ে তার ঘরের দিকে এগিয়ে যায় হারাধন। দরজা ঠেলে ভিতরেও তাকে খুঁজে পায় না সে। পরক্ষণেই বুঝতে পেরে খুশি মনে বের হয়ে দাওয়ায় গিয়ে বসে। কিন্তু, সহসা ঈশান কোণের জমাট মেঘের কালো পাহাড় দেখে বুকের ভিতর ধক করে ওঠে। টালমাটাল হাওয়া বইছে। বাতাসের আচমকা ধাক্কায় ঘরের চালে চড়চড় করে শব্দ হতে থাকে। মুহূর্তেই ঘোর আঁধি নেমে যায় চারদিকে। 

ঘরের কোল থেকে লাফ দিয়ে নামে হারাধন। শরীরের ক্লান্তিবোধ এক ঝটকায় উবে যায় হঠাৎ। উত্তেজনায় হাত-পা কাঁপতে থাকে। মাটির দাওয়ার উপর বাঁশের খুঁটি ধরে মাথায় হাত দিয়ে বসে পড়ে সে। আর্তনাদের শক্তি নাই, মুখ থেকে মৃদু গোঙানির মতো শব্দ হতে থাকে শুধু। 
সব কিছু শূন্য হয়ে গলা শুকিয়ে আসে তার। হঠাৎ সম্বিত ফিরে পেতেই ভূতের মতোন চমকে ওঠে। তফজেল মুন্সী, সফদার ইমাম গঞ্জের তারা মিয়াসহ তার দিকে এগিয়ে আসছে। হারাধনকে উদ্দেশ করে তফজেল মুন্সীর দরাজ গলাই সবার আগে শোনা যায়। 
Ñ হারাধন, তোমার মাইয়া কই? হোসেনের লগে মনে হয় তারে দেখলাম। আমার ছেলেরে ফুসলাইয়া কই নিয়া গেছে। আকাশের এই হালে তারা সুরেশ মাঝির নাওয়ে কইরা কই যায়?
হারাধন জবাব দেয় না অথবা আগপাছ ভেবে কোনোই উত্তর খুঁজে পায় না। তবে তার বিড়বিড়ানিও তফজেল মুন্সী শুনতে পায় না। সফদার ইমাম অকস্মাৎ খেঁকিয়ে উঠে। 
Ñ কথা বল না কেনে? তোমার বড় সাহস বাড়ছে। তোমারে একঘরে করা দরকার। তোমার মাইয়ার হোসেনের লগে কিসের এত ভাব? তোমার জাত কী? আর আমাগো কী জাত? আমাগো ধর্ম মিলে? তুমি কুমার হইয়া তফজেল মুন্সীর ছেলেরে কোন্ মন্ত্র দিয়া হাত করলা?
Ñ আহ, তুমি থামো। বড়ই অবান্তর কথা কইতাছ। সফদার ইমামের কথা শুনে তফজেল মুন্সী বিরক্ত হয়। 
Ñ হারাধনরে কথা কইবার দাও। সেই নিজ মুখে বলুক ঘটনা কী?
একসঙ্গে এত প্রশ্নের চাপে হারাধন কেমন ভ্যাবাচেকা খেয়ে যায়। উত্তর হাতড়ে না পেয়ে ঘামে নেয়ে ওঠে শরীর। ক্ষণে ক্ষণে বিদ্যুৎ চমক ও বাজের আওয়াজের মধ্যে হারাধনের উঠানের এ বাকবিতÐা চাপা পড়ে যায়। 
একটা শোরগোল আসে ঘাটের কাছ থেকে। তারা মিয়া সেই শোরগোলের আওয়াজ পেয়ে তৎক্ষণাৎ অনুগামী হয় সেদিকে। হারাধনের মনে কুডাক আসে। খানিক বাদে বিরাট হৈ চৈ বাঁধিয়ে তারা মিয়া আবার এক ছুটেই চলে আসে হারাধনের উঠানে।
Ñ আমাগো সব শ্যাষ চাচা। বিরাট সর্বনাশ হইছে। মাঝ নদীতে সুরেশ পাটনির নাও ডুবছে। 

জাত-ধর্মের হিসাব নিকাশ নিয়ে ব্যস্ত হওয়া মানুষগুলো হন্তদন্ত হয়ে ছুটে যায় ঘাটের দিকে। দমকা ঝড়ো হাওয়া ও ফুঁসে ওঠা ঢেউয়ের আঘাতে খÐ-বিখÐ হয় সুরেশ পাটনির নাও। রাক্ষুসে কালিন্দীর টলমল বুকে খড়কুটার মতো ভেসে যায় নগণ্য মানুষগুলো। প্রবল ঢেউয়ের আছড়ানিতে ডুবে যায় হাঁড়ি কুঁড়ির ভাঙা চিহ্ন। 
নদীর তীরে কান্নার রোল ওঠে। সেই সাথে ক্ষতবিক্ষত হয় নদীতীরে উপস্থিত হওয়া মানুষগুলোর পাঁজরভাঙা বুকের দুর্নিবার আকুতি। সুরেশ মাঝি সাঁতরে নদী পার হয়ে কোনোরকম বেঁচে যায়। কিন্তু, কোনো অজানার পারে ভেসে যায় হোসেন ও নমিতা। তাদের সাথে ভেসে যায় হারাধনের সকল স্বপ্ন-সাধ ও বেঁচে থাকার ক্ষীণ এক রত্তি আশা।
৪.
কালিন্দীর শান্ত বুকে এখন আর ঢেউ দুলে ওঠে না। জায়গায় জায়গায় ধুলির চাঁদোয়া জমে রাক্ষুসে নদীটার গভীর উচ্ছ¡াসও নাই আগের মতো। নিশিদিনের নব নব রাগের সেই ঢেউয়ের খেলা হারিয়ে কেমন যেন ধীর, নিথর। কোলাহল কমে শান্ত হয়েছে নদীর তীর। 
নদীর মতোই যৌবনের বল হারিয়েছে হারাধন পাল। আসলে নমিতা যে নাই এটা বিশ্বাসই হয় না তার। নমিতা মিশে গিয়েছিল কালিন্দীর কালো জলের অতল গহŸরে আর হোসেনের যে কোনো খোঁজই মেলেনি।
গাঁয়ের লোকে বলাবলি করে, নমিতার জলে ডুবা লাশটায় পচন ধরলেও মুখটা নাকি ল²ীর মুখের মতোই মায়াবী ছিল অনেক। উদ্ভ্রান্ত মনে হারাধন শুনে আর হাসে। সকলের অগোচরে তাই নমিতার গলিত নিথর দেহটিকে শ্মশানে না নিয়ে জলেই ভাসিয়ে দিয়েছিল সে। নমিতার প্রাণভোমরা লুকিয়ে রয়েছে সেখানে। হারাধন নিত্যদিন সেই প্রাণের খোঁজ করে চলে। 
দুই আশ্বিন গত হলেও প্রবল এ শোক ভুলতে কষ্ট হয় হারাধনের। সামনে শারদীয় দুর্গোৎসব। আবারও কদর বেড়ে গেছে তার। অনেকদিন পর আবারও সে প্রতিমা গড়তে বসবে। মূর্তি গড়ার ছলে নমিতা ও হোসেনকে খুঁজে বেড়াবে প্রাণহীন প্রাণে এক অপার ভক্তিতে। দেবতার অবয়বে এক পবিত্র প্রেমের আরাধনায়। তার এ আনন্দ নিছক সুখ নয়। এটা যুগ যুগ ধরে তার পূর্বপুরুষের হাতে গড়ে ওঠা প্রতিটা দেবতার মতোই নিষ্পাপ ও পবিত্র। প্রেম ও ভালোবাসাময় পরম আরাধ্য এক কৃত্য।

বাহির বাড়ির চওড়া উঠানটায় প্রতিমা গড়ার উপযুক্ত মাটি নাই। মাটি আনবে বলে সে একাই চলে যায় খুঁড়িয়ে খুঁড়িয়ে কালিন্দীর তীরে। সে আজ তার সকল মেধা, পরিশ্রম আর কল্পনা দিয়ে গড়ে তুলবে মনের মতো প্রতিমা। যেখানে মিশে থাকবে মমতা ও প্রেমের এক ভক্তিময় আশীর্বাদ। যে প্রাণের মায়া সে খুঁজে বেড়াচ্ছে বহুদিন ধরে সে মায়ায় সে থাকে বিহŸল ও অবিচল। 
মর্ত্যলোকের কোনো দেবতা নয় হারাধন; নদীমন্থনের কোনো শক্তিও নাই তার। তারপরও অমৃত-সুধার খোঁজে ব্রতী হয় সে। জীবনের গরল বুকে নিয়ে দেবী ল²ীর মতো মনের বেদীতে যদি একবার নমিতাকে আবাহন করা যায় এ আশায় নতুন করে বুক বাঁধে সে।
কত কাল ধরে হারাধন দেবমূর্তি তৈরি করে না। আজকাল ঠিকমতো দেবীর আদল দিতে পারে না, সেই ধৈর্যও তার হয় না। শরীর যেন হঠাৎ করে আগের চেয়ে অনেক ভেঙে গেছে। যে মাটি আজ নিয়ে এসেছে নদীর বুক থেকে সেখানেই তো প্রাণটা গেছে নমিতার। আজ তার অন্তিম সে বাসনা নিশ্চয়ই পূর্ণ হবে। 

হোগলার চাটাইঘেরা খেজুরপাতার দরমার ছোট্ট কুঁড়ের ছিমছাম গৃহকোণটাই প্রতিমা তৈরির ঘর। এটাই কুমারপাড়ায় হারাধনের দেবালয় যেখানে দেবতাগণের অধিষ্ঠান হয়। বাঁশের ঝাঁপি ঠেলে ভালো করে দেখে নেয় হারাধন। তার বাবা ঠাকুরদারা এখানে বসেই ক্লান্তিহীন দেবী প্রতিমা তৈরি করতেন। 
উঠানের মাটির তাল থেকে পরম মমতায় মাটি ছেনে নিয়ে তার সঙ্গে খড়ের বজ্র আঁটুনি দেয় হারাধন। খড়ের অবয়বের উপর ভালো করে আঠালো মাটি লেপে দিয়ে গভীর মনোযোগে তৈরি করতে শুরু করে দেবতাদের গড়ন। কুমারপাড়ার কয়েক ঘর বসতির মধ্যে একমাত্র হারাধন পালই দেবী প্রতিমা তৈরির জাত কারিগর। তাই অন্য কুমাররাও আসে তার এই কর্মযজ্ঞ দেখতে। নলেন, দেবেশ, পরিতোষসহ অনেকেই এসেছে সেই খবর শুনে। অনেকদিন পর হারাধন পালের এই প্রতিকৃতি তৈরির কাজ তাদেরকে দারুণভাবে উৎসুক করে। 
দেবীধামের ঝাঁপি ঠেলে ভিতরে প্রবেশ করে তারা দেখে হারাধন নিমগ্ন তার কাজে। কী নিখুঁতভাবে মানুষের গড়নে তৈরি হচ্ছে সব। খড়ের দেহের উপর মাটির প্রলেপ বসছে। আদল নিচ্ছে একে একে পা, হাত, গলা আর সবশেষে দেবীর মুখখানা। 
এই বেলা কাজ শেষ হলে মধ্যাহ্নের পর শুকাবে তপ্ত রোদের আগুনে। হারাধন এক বসায় তাই দেবীর গড়ন ঠিক করে উঠানের এক কোণে শুকাতে দেয়। প্রতিমার দেহ ঠিকমতো না শুকালে রঙের আঁচড়ও যে ঠিকমতো পড়বে না। আজ বাদে তিনদিন পর ভালোমতো শুকিয়ে গেলে তবেই তুলির আঁচড় পড়বে প্রতিমার গায়ে। হারাধন অধীর হয়ে সেই দিনটার জন্য অপেক্ষা করে।

মঙ্গলবার দিনটা শুরু হয় অন্যভাবে হারাধনের। কোথা থেকে যেন শরীরে বলও ফিরে আসে। আসলে মনের জোরটাই ফিরে এসেছে তার। নিজে নিজেই ঠাকুরের ঘর ঝাঁট দিয়ে দেবতা বিষ্ণুর পূজা দেয় সে। উঠানকোণের জবা গাছটা থেকে রক্তজবা, টগর আর সিঁদুরে কলমি সাজিয়ে নেয় কাঁসার বাসনে। মাটির পিলসুজে প্রদীপ জ্বালিয়ে ধূপদানিটার পাশে রাখে। ঘরময় পবিত্র একটা গন্ধ ছড়িয়ে যায়। কয়েকটা সবরি কলা, ধান, দূর্বা আর মুড়ির মোয়া দিয়ে সাজিয়ে নেয় ভোগ, পূজার নৈবেদ্য। 
মহালয়ার পর অন্তহীন কাজের চাপে বিশ্রামের একটুও ফুরসত পায়নি সে। তাই আজ সন্ধ্যায় দেবীর বোধন হয়ে গেলে এগুলো দিয়ে পূজা সেরে কিছুটা বিরাম নেবে সে। একটুকরা রোদ এসে হামাগুড়ি দেয় ভাঙা দরমার ফাঁক দিয়ে। সকালবেলা পূজার সময় নয় তারপরও কেমন যেন আরতি শুরুর মোহনীয় পরিবেশ তৈরি হয় দেবীঘরে। পাটভাঙা নূতন ধুতি গায়ে চাপিয়ে হারাধন রঙের আখর নিয়ে বসে। ক্লান্তিহীন তার উৎসাহ। বাহারি অলংকারে সাজিয়ে তোলে দেবীর পা, হাত, গলা আর মায়াবী মুখাবয়ব। সবকিছুই রঙের তুলির আঁচড়ে। দেবীর পটলচেরা চোখ এঁকে ক্ষান্ত হয় হারাধন। 

হারাধনের ধ্যান ভাঙে হঠাৎ। তার সামনে দাঁড়িয়ে এ প্রতিমা কার? বিস্ময়ে বিমূঢ় হয়ে ওঠে তার মন। এ যে দেবীর রূপ নিয়ে দাঁড়িয়ে তার ল²ী মেয়ে নমিতা। যাকে সে এতকাল ধরে খুঁজে বেড়িয়েছে পরাণের গহীন কোণে। মাথাটা কেমন যেন চক্কর দেয় তার। টাল সামলে উঠতেই ধুতি কোর্তায় রং এসে আছড়ে পড়ে। ভোগ দেয়ার থালা হাতে নেয়ার আগেই মাটিতে লুটিয়ে পড়ে হারাধন। অন্তরে লালিত তার আরাধনার দেবী আজ হঠাৎ করেই আবির্ভূত হয়। যাকে সে তালাশ করে মরছে কুমারপাড়ার এই দেবলোকের মধ্যাহ্নে।
অশ্রু, তোমার জন্যে 
আবুল কাসেম

অশ্রু, তোমার-আমার অন্তরের গহিন গাঙে 
হাজার কথার প্রবহমানতা কেমন নীরবে ব’য়ে চলে!
অশ্রু, তোমার জন্যে আমার কথার নদীতে বান ডাকে-
অশ্রু, তোমার জন্যে আমার ভালোবাসার গহিন গাঙে 
জোছনার ঝিলিমিলি লাগে।
অশ্রু, তোমার জন্যে আমার ভালোবাসার শব্দগুলো 
চোখের সামনে কেমন সার হয়ে দাঁড়ায়।

অশ্রু তুমি আমার ভালোবাসার আকাশের তারা।
অশ্রু তুমি আমার জোছনা রাতের মত্ততার সাথী।
অশ্রু তুমি আমার অন্তরের অতল অবগাহন নদী।
অশ্রু তুমি আমার স্বর্গের অপ্সরী প্রেমের দেবী।

অশ্রু শুধু তোমার-আমার অন্তরে আমাদের 
নিষ্কলুষ প্রেমটা বেঁচে থাক- 
অশ্রু তোমার-আমার সুখ-স্মৃতিগুলো আমাদের 
অন্তরের অতুল সম্পদ।
অশ্রু সেই কবে তোমার-আমার কথা হলো- 
সেদিন মদালসা ফাগুনের রাত ছিল জোছনাময়।
সেদিন বাতায়ন পাশে মিষ্টি হাওয়ারা কেমন 
খেলা করছিল!

অশ্রুসিক্ত তুমি সেদিন মনের আকুতি মিশিয়ে
আমায় বলেছিলে- 
‘অরু, তোমার প্রেমের শব্দগুলিই আমার শরীর,
তোমার শাশ্বত কবিতা আমি, 
আমাদের প্রেমকে বাঁচিয়ে রেখ প্রিয়।’

আর তাই- 
‘অশ্রু, তোমার জন্যে আমার প্রেমের শব্দগুলি 
তোমাকে উপহার দিলাম,
এই প্রেমের শব্দগুলিই তোমার শরীর,
তুমি শাশ্বত কবিতা আমার! 
তুমি বেঁচে থাক অনন্তকাল আমার মাঝে
বেঁচে থাক প্রিয়।’


নীল নীল কষ্ট
নাসরীন নঈম

কতগুলো ‘অ’-এর প্রচণ্ড প্রতাপে 
সময় আমার সূর্য দেখতে পাচ্ছে না
বয়সি হৃদয় কেবল কষ্টের পাথরবাটিতে
ডুবে আছে।

অন্যায়
অসত্য
অত্যাচার
অবহেলা
বিশেষভাবে চারটি ‘অ’-এর অবিরাম
চাবুকে ঝলসে যাচ্ছে নিত্যদিনের জীবন
এবার আমাকে ঘুরে দাঁড়াতেই হবে
এই চারটি মদ্যপকে হত্যা করে আমি জেলে যাব।

তারপর-
শ্রদ্ধা
স্নেহ 
ভালোবাসা
সকলে মিলেই
আমার জামিন দেবে।


তোমাকেই বলছি
খোদেজা মাহবুব আরা

এখন দহন বেলা
তুমি কি জানো?
ঝরাপাতার ক্রন্দন
আর শূন্যতায় ডুবে থাকা
দুঃস্বপ্নের দীর্ঘশ্বাসের খবর? 
জীবন এখন প্রয়োজনহীন
টুকরো সময়ের সমাবেশ।
আবর্জনার স্তূপে পড়ে আছে 
সুখ সন্ধানী পাখির ডানা।
কোন বসন্ত পাখি আর ডাকে না।
প্রত্যাশার ছেঁড়া পালে নেই
শীতল বাতাসের স্পর্শ।
একদিন যে জীবন ছিল কাব্যময়
যেখানে জমা ছিল
মুঠো মুঠো স্বপ্নের বীজতলা,
এখন জীবন ঠুকরো পাওয়া যায়
শুধু দুঃখের প্লাবন।

পূর্ণিমা
মিজানুর রহমান বেলাল

জুয়িমার রঙিন সূতোর নকশিকাঁথায়-জমে আছে দীর্ঘশ্বাসের সূঁচ 

হাতের তালুতে লেগে আছে হারানো সময় ব্লাউজের বোতামখোলা রাত
নারকেল পাতার পাটিতে জমে আছে-খোলস খোলা লাজ

বুকের সবুজ প্রান্তরে-ঘুড়ি উড়ার বিকেলে ভরেছিল বীজতলা
সুখের কোকিল সুরে সুরে ভরে দিয়েছিল বৈঠকখানা...

আহা! সেই দিন-চোখের বাগানে ঝরে কাচের কুয়াশা
সিঁথির সিঁদুর শীতের ঝড়ে উড়ে গিয়ে হয়েছিল সোনালি কফিন
সেই থেকে জুমিয়ার মুখে হাসির প্রজাপতি একদম মলিন।

আর আমার চোখের তারায় জুমিয়ার নকশিকাঁথা
তা দেখে-জোছনারও জাগে বাসনা; নামায় পূর্ণিমা... 


কেন দূরে চলে যায়
বোরহান উদ্দিন আহমদ

প্রিয়জন কত কাছে চলে আসে
আবার কত দূরে চলে যায়
জানি না কেন চলে যায়।
হৃদয়ে ভালোবাসা রয়ে যায়
হৃদয়ের রক্তক্ষরণ রয়ে যায়।
কাছে এসেছিল
মনে মনে হাজার পঙ্ক্তি লিখেছি তার জন্য সে আনন্দে।
দূরে চলে গেছে 
মনে মনে লক্ষ পঙ্ক্তি লিখি তার জন্য সে বেদনায়।
হৃদয়ের নদী তার তরে একদিন দূকুল ছাপায়
আবার শুকায়।
সে এসেছিল আঁধার ঘরে পূর্ণিমা এসেছিল তুমুল
সে এসেছিল মরানদী থৈ থৈ যৌবনবতী হয়েছিল
আজ সে নদী মরুপথে হারায়।
প্রিয়জন কেন দূরে চলে যায়
সে কেন দূরে চলে যায়
বেদনা রয়ে যায়
হৃদয়ের এই নিরালায়।


একুশের দুপুর
জান্নাতুল পান্না

এক পলাশ ফোটা রুদ্র দুপুরে আঁতকে উঠলাম। 
মনের কোণে ভাই হারানোর যাতনা পাথর চাপা দিলো। 
অদ্ভুত এক অনুভূতি কাজ করছে। 
গলাটা ভরাট লাগছে। কথা আটকে আসছে।
চোখের কোণে ভাসছে একুশের সেই রক্তেরাঙা দিনগুলোর কথা। 
আমার মায়ের কথা। মায়ের ভাষার কথা। 
মুহূর্তেই পাল্টে গেল আমার অবয়ব। 
চিৎকার করতে চাইলেও পারছি না। 
বলতে পারছি না, ‘এই ধরিত্রীর মনুষ্যজনেরা, একবার বাংলায় এসো। 
দেখে যাও- বাঙালিরা বীরের জাতি।’ 
তারা মায়ের জন্যে মায়ের ভাষার জন্যে জীবন দিয়েছে। 
মৃত্যুর কাছে পরাজিত হয়েছে। তবু শত্রুর কাছে নয়। 
আমরা ভাষার জন্যে লড়াই করেছি। প্রাণ দিয়েছি। 
ভাষাকে রক্ষা করেছি। সম্মানিত করেছি গোটা জাতিকে। 
তাই তো- একুশ এলেই প্রাণের মেলায় একাকার হই। 
একুশ এলেই খালি পায়ে আস্তে ধীরে শহিদ মিনারে এগিয়ে যাই। 
হৃদয় ভারি করে বলতে থাকি-
‘ আমার ভায়ের রক্তে রাঙানো একুশে ফেব্রুয়ারির আমি কি ভুলতে পারি’। 
২০ ফেব্রুয়ারি ২০১৭। 

উদ্ভাসিত আলোর বিভায়
নাসরিন সুলতানা

কিছু আগেই ছিলে তুমি আশেপাশে,
সকালে সূর্য আর তোমার দিকে চেয়ে মনে হলো,
কে বেশি ঐশ্বর্যময়, তুমি না সূর্য?
সূর্য অত দূর থেকে যেমন পৃথিবীকে,
তেমনি তুমিও আমায় শক্তি দাও, তাতিয়ে তোল।
এমনকি সূর্য যখন থাকে না, তখনো।
কি শান্ত, গভীর তোমার মুখচ্ছবি!
অথচ অলৌকিক বিভায় উদ্ভাসিত- তুমি
আমায় আলোকিত কর।

কাচ চশমার জলছাপ
সুমী সিকান্দার

১.
পুরোনো সেই সুর ধরে ফেরার পথ খুঁজে পাচ্ছি না আর। লাল ইট দালানটার পাশেই জানালাহীন মহড়াঘর, তাতে কারো খেই ছিলো না। ঘরপালানো বিকেলের ডোবার সঙ্গে পায়রা ঘাড় বাঁকিয়ে নাচ করতো। মাঝে মাঝে কাছে এসে ঠোঁটে ঠোঁট ঘষে দিতো দুদ্দাড় আমাদের দেখাদেখি। তখন কী যেন ফুলটা ফুটতো ঘ্রাণ মনে আছে। যমঢোলা পাঞ্জাবি পকেটে তাড়াহুড়োয় রেখেছিলাম স্বরবিতানের ৫০ নম্বর ছেঁড়াপাতা। তাতে তান লেখা ছিলো। ১৬ মাত্রার। আর ছিলো বুকের ওপর ঝুঁকে থাকা লকেটের বর্ণনা। (শুধু লকেটের নয়) ছিলো লালসুতোয় জড়ানো শান্ত মন্দিরার টংশব্দ, পাতার শিস। ছিলো চশমাটাও। তবে কালো ছিলো না কখনই। তোমার মন কিংবা চশমা কোনটাই কালো ছিলো না ভাঙা অব্দি।

২.
অগুনতি গাছের ছায়াপড়া সবুজ জলের দিকে তাকিয়ে থাকতে থাকতে তোমার জল চোখের কালোতিল মনে এলো। মনে এলো চশমা খুলে টেবিলে রাখা। মাত্রই টের পেলাম। বৃষ্টির ফোঁটা পড়ার আগে যেমন গাছেরা টের পায়, তেমনি। গায়ে বৃষ্টির ফোঁটা ঝরার আগে গাছেরা যেমন টের পায়, মেঘ করে আসার আগে রোদের মনে যেমন জানান দেয়, তেমনি করে। হলদে হাত আলতো ধরে ছুটে চলা পথটার গায়ের ধূলো ফেলে একাকার উধাও পানে, যেন চেনা কেউ চিনতে না পারে অচেনারাও। সেই জানালাহীন মহড়া ঘরের পাশগেঁষে বেগুনী ফুলের উপচানো গর্বে ভাসা কচুরিপানার মত আমারও গর্ব হয়। আমি দিশাহারা টের পাই সকল দামামায় সে আসছে। তোমার চোখ টেবিলে রাখা অলস চারদিকে আর আমার, তোমার দিকে
কলির মাঝে মাঝে এক দৌড়ে পেছনে চলে যেতে ইচ্ছে করে। ছেলেবেলায় পেছনে হাঁটতো তারা। এটা ছিল এক ধরনের খেলা। সে খেলা খেলা যেত তখন। এখন আর ইচ্ছে করলেই পেছনে হাঁটা যায় না। জীবনে কোন রিওয়াইন্ড বাটন নেই যে সামনে পেছনে করা যাবে। করা গেলে কলি ফ্রক দুলানো, বেণী ঝুলানো বালিকা হয়ে যেত। যে বালিকার চোখে ছিল অপার বিস্ময়, নিত্য আবিষ্কারের খেয়াল আর জীবনকে ভালবাসার দ্যুতি।

কলি ভালবাসত গাছ, ফুল, পাখি, নদী, কবিতা। আজও বাসে। লুকিয়ে কবিতা লিখত। কোথাও গাছ পেলে এনে পুঁতে দিতো উঠোনের কোণে। ফুল ফুটলে অপলকে চেয়ে থাকত। কে সেই কারিগর যিনি তৈরি করেন এমন একটি নিটোল ফুল যার রং ধুলেও ওঠেনা! আর পাঁপড়িতে কি ব্যঞ্জনা। যেন এক একটি পাঁপড়ি একটি করে কবিতা। 

কলি কবিতা লিখত, শুনানোর লোক পেতনা। কবিতা শুনাতে চাইলেই দৌড়ে পালাতো সবাই। এসএসসি পরীক্ষার আগে আচমকা একদিন পেয়ে গেল সেই লোক, লোক নয়, বালক। ঠিক বালকও নয়, বয়ঃসন্ধিতে আছে ওরই মতো। বড়ভাবির ভাই, বেড়াতে এসেছে। কলিকে একদিন সিঁড়িঘরে লুকিয়ে কিছু লিখতে দেখে পেছন থেকে আচমকা বলে উঠল, ‘কি লিখছ লুকিয়ে লুকিয়ে, প্রেমপত্র বুঝি?’

হাত থেকে খসে পড়ল কাগজ কলম। কাঁপুনি উঠল পায়ে। শুনেছে সে, বন্ধুরা কেউ কেউ প্রেমে পড়েছে। প্রেমপত্রও নাকি লিখছে! লজ্জা লজ্জা! ছেলেদের সাথে প্রেম করে কি করে। কি লেখে, কি বলে! 

‘কি হল বললে না কি লিখছ? না বললে কিন্তু কেড়ে নেব।’ 

ও কেড়ে নিতেই পারে। খুবই দুষ্টু আর বেয়াড়া। ঢাকায় থাকে, চটপটে শুধু না পাকা। সবকিছু শিখেছে আগে আগে। একথা আপা প্রায়ই বলে। মৃদুস্বরে কলি বলে, ‘কবিতা।’ 

‘তাই বল। তা তুমি কবিতা লেখ নাকি? শুনতে পারি তোমার কবিতা?’ 

অন্য সময় কবিতা শুনানোর জন্য পাগল হলেও একে শুনাতে লজ্জা করে। শুনে কি না কি বলবে।

‘না না কিছু হয়নি। আমি পারি না। চেষ্টা করি।’

কলি দৌড়ে পালাতে গিয়েছিল। খপ করে চেপে ধরেছিল ওর বেণী ওই ডেঁপো ছেলেটা। কি আর করা। কাঁপা কাঁপা গলায় কবিতা শুনেয়েছিল কলি। মন দিয়ে শুনেছিল সে। নিবিড় শ্রোতা যেন। তারপর বড় মানুষের মত বলেছিল, ‘ভাল হয়েছে, বেশ ভাল। কাল আমাকে নিয়ে একটা কবিতা লিখবে। মনে থাকবে তো?’ কথা বলেনি কলি। মুখ নিচু করে দাঁড়িয়েছিল। ‘কি হল বললে না, লিখবে কিনা? না লিখলে কিন্তু খবর আছে তোমার।’ 

এমনভাবে তাকিয়েছিল যে রক্ত হিম হয়ে গিয়েছিল কলির। ও ছেলে খবর করতেই পারে। বয়সের তুলনায় পাকা ও। অনেক কিছু জানে। কোন বাধা মানে না। হয়ত জাপটে ধরবে কলিকে। 

সেদিন কবিতা লিখতে বসে অদ্ভুত এক ঘোর লেগেছিল কলির মনে। ও অনেকক্ষণ তাকিয়েছিল আধভাঙা চাঁদের দিকে, উঠোনের আধফোটা ফুলের দিকে। সব এখন আধা আধা, পূর্ণ হবার অপেক্ষায়। চোখে ভেসেছিল ওর ধবল মসৃণ ত্বক, সুচারু নাক, ভাসা ভাসা চোখ! আর গলার স্বর কী দারুণ। মা বলেন, ‘যার চোখ ভাসা ভাসা সে মানুষ ভালো।’ ওকি মানুষ ভালো? ভালো নিশ্চয়ই নাহলে কলির অমন পঁচা কবিতা মন দিয়ে শুনলো কেন?
পরদিন সকালেই বারান্দায় মুখোমুখি ছেলের। ‘তুমি কবিতা লেখনি?’
‘লিখেছি।’ 
‘এইত লক্ষ্মী মেয়ে।’ ভাবখানা এমন যেন উনি কতবড় একটা মানুষ। ছোট্ট একটা মেয়েকে লক্ষ্মী বলছে। কলি মনে মেনে ভেচিং কেটেছিল। ‘তাহলে শুনাও। কবিতা শুনব বলে সারারাত ঘুম হয়নি।’ 
কি বলে এই ছেলে! অদ্ভুত তো! 
আবারও সিঁড়িঘর আর কাঁপা কন্ঠের কবিতা। 
মন দিয়ে আবার শোনে। বলে,‘দারুণ হয়েছে। কাগজ কলম দাও, তোমাকে লিখে দিচ্ছি একদিন রবীন্দ্রনাথের মত বড় কবি হবে। না না, তুমি তো মেয়ে। মেয়েদের মধ্যে মস্তবড় কবি কে বলত? তার মতো হবে।’ 
‘যাহ’ 
এরপর এদিক ওদিক তাকায় ওই ছেলে। তারপর বলে, ‘কাল কবিতা নয়, আমাকে একটা প্রেমপত্র লিখবে। এবার আমরা প্রেমে পড়ব। মনে থাকবে?’ 
‘না না প্রেম করে বড়রা। প্রেম করা খারাপ।’ 
‘শোন আমরাও বড়। এইত সামনেই এসএসসি পরীক্ষা, তারপর কলেজ। আগের দিনে ছেলেরা এই বয়সে বিয়ে করত জানো। আর মেয়েদের বিয়ে হত বারো বছর বয়সে। আমার মায়েরও হয়েছিল। প্রেমপত্র কিন্তু চাই।’ 

প্রেমপত্র লিখেছিল কলি। না লিখে উপায় ছিল না। মন চাইছিলো ওর। ওই ছেলেও উত্তর দিয়েছিল। আর লিখতে লিখতে একসময় দুজনই বুঝেছিল প্রেম কাকে বলে। তারপর একদিন কোর্ট বিল্ডিংএর ছাদে ঘন হয়ে বসেছিল ওরা। আর একদিন পালতোলা নৌকায় চিত্রার বুকে, উদ্দাম হাওয়ায়। ওই ছেলে যার নাম ফরিদ ওর কোলে মাথা রেখে শুয়েছিল। আর কি করতে হবে বোঝেনি ওরা। অথবা বুঝেও তুলে রেখেছিল আগামীর জন্য। তবে চোখে চোখে অনেকক্ষণ তাকিয়েছিল। 

এর পরদিন ওই ছেলে চলে গেল তার বাড়িতে। আপা লম্বা একটা শ্বাস ফেলে বললেন, যাক বাঁচা গেল! 
ফরিদ কলির নাম দিয়েছিল ‘বন্যা’ আর কলি ওর নাম দিয়েছিল ‘সাগর।’ আরো বড় হয়ে কলি জেনেছে ওই বয়সে যারা প্রেম করে তারা বেশিরভাগ এই নামই দেয়। সম্ভবত প্রেমিকরা ‘শেষের কবিতা’ পড়ে প্রেমিকার নাম লাবণ্য অথবা কলি যাই-ই হোক না কেন, নামকরণ করে ফেলে ‘বন্যা।’ কিন্তু সাগর নামের কোন ব্যাখ্যা নেই। কলি তখন সদ্য ‘উপল উপকূলে’ পড়েছে। তাই সাগরের কথাই তার মনে হয়েছিল। কলির জীবনে নতুন অধ্যায় শুরু হয়। ও নতুন করে পড়ে বার বার পড়া কবিতা। নিজে হয়ে যায় সব কবিতার নায়িকা। 

দেশে তখন রাজনৈতিক ডামাডোল। বঙ্গবন্ধু স্বাধীনতার ডাক দিলেন। আজ কারফু তো কাল ব্ল্যাক আউট। এমন সময়ে একদিন প্রেমপত্র এলো। অনেক আবেগঘন কথা লেখার পর সাগর জানালো, ‘আসছি কাল।’ 
কলির মনে উৎসবের আমেজ। ও সিনেমা টিভিতে দেখেছে প্রেমিকের কাছে যাবার আগে মেয়েরা শাড়ি পরে, সুন্দর করে সাজে। কলি আগে শাড়ি পরেনি। কিন্তু প্রেমে পড়েছে যখন শাড়ি পরতে হবে, চুলে গুঁজতে হবে ফুল। কলি মায়ের অর্ধশতবর্ষী ট্রাঙ্ক খুলে অনেক যত্নে পাট করে রাখা একটা লাল জর্জেট ক্ষীণ শরীরে জড়ালো। আয়নার সামনে দাঁড়িয়ে নিজেকে কেমন পাটকাঠি পাটকাঠি মনে হল। খুলে ফেলবে নাকি! কিন্তু না, সাগর একবার লিখেছিল, শাড়ি তার পছন্দ। তারপরও সাজ সম্পূর্ণ হলো না। বেণীতে গোঁজার জন্য কোন ফুল খুঁজে পেলনা কলি। বাড়িতে এত ফুল। যুদ্ধ শুরু হবার পর থেকে যেন ফুটতে ভুলে গেছে ওরা। হয়ত আছে দেশ স্বাধীনের অপেক্ষায়! 

বড়বোন আড়চোখে দেখতে লাগল কলির সাজগোজ। একবার কলিকে শুনিয়ে বলল, ‘ফরিদ ছেলেটা বড্ড ডেঁপো। এধরনের ছেলেদেরই বলে বখাটে, এঁচড়ে পাকা।’ কলি গায়ে মাখল না। বইপত্র পড়ে আর আশপাশের দু’চারটে প্রেম দেখে ততদিনে সে জেনে গেছে, গার্জিয়ানরা কখনও প্রেমকে ভাল চোখে দেখে না। সে যত ভাল ছেলে আর ভাল মেয়েই হোক। 
সাগর এল। কলি বারান্দায় দাঁড়িয়ে ছিল বড়বোনের কঠিন দৃষ্টি উপেক্ষা করে। কলির দিকে হা করে তাকিয়ে থাকল সাগর। তারপর বলল, ‘কী সুন্দর যে তোমাকে লাগছে দেখতে। ঠিক কবিতার মতো! তা ফুল পরোনি কেন?’
কলি লজ্জিত মুখে বলল, ‘পাইনি।’ 
‘তাই বলো, জানতাম পাবে না। এই নাও। না না আমিই পরিয়ে দি।’


বেণীর গোড়ায় গুঁজে দিল ফুল। কলির মনে হল হাজার বীণার তার বেজে উঠল একসাথে। ও তাকিয়ে রইল নির্ণিমেষ। 
শুরু হল যুদ্ধ। আর শেষ হল সাগর বন্যার ইতিহাস। যুদ্ধে বন্যার বড় ভাই শহীদ হলেন। আর বড় ভাইয়ের বৌ ছিলেন সাগরের বোন। তিনি আবার বিয়ে করলেন যুদ্ধের মধ্যেই। দু’পরিবারের বন্ধন ছিন্ন হল। তারপরও চেষ্টা করেছিল সাগর-বন্যা। চিঠি লিখেছিল অনেকগুলো দুজন দুজনকে। সাগরের একটা চিঠিও বন্যার হাতে পৌঁছেনি। আর দেখা করতে এসে বাড়ির সামনে অনেক অনেকক্ষণ দাঁড়িয়ে থেকে ফিরে গেছে সাগর। চোখের কঠিন পাহারায় বেধে রাখা হয়েছে বন্যাকে যেন সে বাইরে যেতে না পারে। বিচ্ছিন্ন হল সাগর- বন্যা। ফুল ফোটার আগেই ঝরে গেল।

তারপরও জীবন এগিয়ে চলল। কলেজে সেকেন্ড ইয়ারে জামানের সাথে শুরু হল ডিবেট কমপিটিশন। জামান কলেজের সবচেয়ে সুদর্শন অর মেধাবী ছেলে, তুখোড় বক্তা। তার নাম সবার মুখে মুখে। কলিই বা কম কিসে। সেও ভাল ছাত্রী। তারও আছে ডিবেটের একাধিক রেকর্ড। সুতরাং মুখোমুখি দাঁড়াল দুই ক্যাপটেন। আর আশ্চর্য হয়ে সারা কলেজ দেখল, জামান কলির যুক্তির পাশে দাঁড়াতেই পারল না। দলের অন্যান্য অংশিজন চেষ্টা করেও হার থামাতে পারল না। ক্যাপটেন যদি তো তো করে জিতবে কি করে দল। জামানের হার হল ডিবেটে। তবে জিতে নিলো কলির অন্তর। 

জামানের আর্থিক অবস্থা ততটা ভাল না। একটা টিনের ঘরের বারান্দা ঘিরে ছোট্ট একটা ঘর বানানো হয়েছে। সেখানেই সে থাকে। সে ঘরের দেয়ালে থরে থরে সাজানো নিউটন এডিসন আর্কিমিডিস আরো কত বৈজ্ঞানিকের ছবি। ওদের নাম কলি জানে না। ও ঘরে কলির অবারিত যাতায়াত। কলি একদিন জানতে চাইল, ‘তোমার ঘরে কবি সাহিত্যিকের কোন ছবি নেই কেন? তুমি কবিতা পড়ো না?’ 

‘আরে বিজ্ঞান পড়েই সময় পাইনা। কবিতা পড়ব কখন। তবে হ্যা ডিবেট করার জন্য দরকার হলে পড়ি। অকারণে পড়ে লাভ কি?’
বিজ্ঞানের সাথে কোন বিরোধ নেই কলির। কিন্তু কবিতা! কবিতা যে দুঃসময়ের সঙ্গি একাকীত্বের দোসর। যে কবিতাকে সাথি করতে পেরেছে সে জীবনে অনেক কিছু পেয়েছে, অনেক। অনেক অনেক কবিতার বই জামানকে উপহার দিলো কলি। বলল, ‘এগুলো পড়বে। কবিতা পড়লে দেখবে তুমি অন্য মানুষ হয়ে গেছ।’

কলেজ শেষ করে মেডিকেল কলেজ। অনেক অমিলের মাঝেও দুটিতে মানিকজোড় যেন। রাতে বসে দুুজনে স্কেলিটন আর ভিসেরা পড়ে। জামান কলিকে পড়ায়। মেডিকেলের পড়া কিছুই ঢোকেনা কলির মাথায়। বাড়ির চাপে পড়তে এসেছে ঠিকই কিন্তু খাপ খাওয়াতে বড্ড কষ্ট হচ্ছে তার। ভাগ্যিস জামান আছে! জামানের সাথে পড়তে বসে কলি আনমনা হয়ে যায় মাঝেমাঝে। ভাবে, আশেপাশে তো কেউ নেই। আশ্চর্য জামান কেন ওর হাতটা ধরেনা, ওকে কাছে টানে না, ঠোঁটে ঠোঁট ছোঁয়ায় না! 

পথে যেতে যেতে জ্যামে দাঁড়িয়ে পড়ে রিক্সা। ফুলওয়ালি ওদের সামনে বাড়িয়ে ধরে বেলীমালা, গোলাপ। জামান তাকিয়েও দেখে না। কখনও বলে, ‘যাও সরো।’ অনর্গল বলে যায় মেডিকেলের কঠিন কঠিন বিষয়গুলো। বৈজ্ঞানিক আবিষ্কারের খুঁটিনাটি। কলির মন চায় জামানের কাঁধে মাথা রাখতে। রাখেও দু একবার। জামান সরিয়ে দেয়, ‘করছ কি। লোকে দেখছে, এটা রাস্তা।’

কলি মনে মনে বলে, ‘তুমি তো ঘর পথ সব একাকার করে ফেলেছ জামান। তুমি কি জানো নির্জনতা কাকে বলে? কাছে পাওয়ার আনন্দ জানো তুমি? কখনও ফুলের সৌরভ নিয়ে দেখেছ, ছুঁয়ে দেখেছ পাতার শরীর, বৃষ্টি মেখেছ গায়ে?’ কলির রোমান্টিকতা জামানের বাস্তবতার গায়ে ধাক্কা খায়। কলি জামানের পাশে বসে একা হয়ে যায়। তারপরও সে জামানকে ভালবাসে গভীরভাবে। সে ভালবাসার কোন ব্যাখ্যা নেই। 

বিদেশে স্কলারশিপ পেল জামান। অনেক বলেছিল কলিকে সাথে যেতে। যায়নি কলি। জামান সাফ জানিয়ে ছিল, ওখানেই থেকে যাবে। ফিরবে না এদেশে। কলির সামনে অপশন, হয় জামান নয় দেশ। দেশকে বেছে নিয়েছিল কলি। এদেশ, এ মাটি ছেড়ে সে কোথাও যাবে না। এ দেশে আছে মা, বাবা, শহীদ ভাই, গৌরবের ইতিহাস। এ দেশের নদী দিয়ে যে স্রোত বয়ে চলে সেটা তার নিজের, যে ফুল গন্ধ ছড়ায় সেটাও নিজের। আর যে আকাশ ছায়া দেয় সেটাও একান্ত নিজের। যে দেশে কবি ফিরতে চায় মানুষ না হলেও শঙ্খচিল শালিখ হয়ে সে অপরূপা দেশ ছেড়ে কোথায় যাবে সে! 

এরপর অনেকেই কাছে আসতে চাইল। সহপাঠি, সদ্য ডাক্তার, বন্ধু বান্ধবের ভাইয়েরা। নিঃসঙ্গ কলি নিজেও সঙ্গ চাইল। ভাবল, প্রেম ভালবাসা একজন মানুষের মনে অফুরন্ত জমা থাকে। নতুন করে জন্মও হয় প্রতিনিয়ত। একজনে তা ফুরোয় না। আর অন্যজনকে ভালবাসলে আর একজনের তাতে কমতিও হয় না। সে একা। একজন সাথি হলে বেশ হয়। যে তাকে কবিতা শুনাবে, গানের কলি আওড়াবে, খোপায় গোঁজার ফুল এনে বলবে, ‘তোমার জন্য আনলাম।’ কিন্তু না, টাকা আনা পাই, এফসিপিএস, এমআর সিপি, কেরিয়ারের হিসেবের বাইরে কাউকে পেলো না কলি। এমন কাউকে পেলো না যার মনের ঘুলঘুলিতে দখিনের বাতাসের আকাক্সক্ষা আছে! 

ডাক্তার হল কলি । বেশ নামকরা ডাক্তার। চিকিৎসার সাথে যখন অন্তরের ভালবাসা যোগ হয় তখন সেটা হয় প্রকৃত চিকিৎসা। সেটাই চেষ্টা করে কলি। সময় গড়ালো। বিয়ের প্রচন্ড চাপ। মা বললেন, ‘তোর বয়স চলে যাচ্ছে মা। তুই কি আমাকে একটু শান্তিতে মরতে দিবি না।’ বাবা তো মেয়ের বিয়ে মেয়ের বিয়ে করে অস্থির হয়ে চলেই গেলেন। প্রস্তাব আসতে থাকল একের পর এক। কলি মন স্থির করতে পারল না। সে জানে না, বিয়ে মানে কি। বিয়ে মানে কি খোপায় গোঁজা ফুল, কবিতা, নাকি কঠোর বাস্তবতা। ভয় পেলো কলি। নিজের বিশ্বাস, ভাললাগার সাথে আপোস করতে শেখেনি সে। তাই এই বেশ, বিয়ে নয়। 

মাঝে মাঝে খারাপ লাগে। একাকীত্বে জরাগ্রস্ত হয়ে পড়তে চায়। মনে পড়ে একদিন কবিতা লিখত। কবিতার খাতায় আঁকিবুকি কাটে। মেলে ধরে রবীন্দ্রনাথ জীবনানন্দ। ওদের কাছে ফিরতে চায়। বারন্দায় রাখা গাছপালাকে আদর করে, ওদের আহার আর পানি দেয়। একসময় মনে হয় ও আর একা নয়। সাথে আছে কেউ। তবু যেন কোথায় সঙ্গোপনে একটু ক্ষীণ হাহাকার গুমরে মরে যা সে বলে না কাউকে। ওকে বুঝল না কেউ, ওর চাওয়া না চাওয়াকে মূল্য দিলো না কেউ! 

একদিন ডিউটিতে থাকা অবস্থায় কলি জানতে পারল, ফিমেলওয়ার্ডে কেউ একটা সদ্যজাত শিশুকে ফেলে রেখে চলে গেছে। শিশুটা তারস্বরে কাঁদছে। তার কোন আত্মীয় স্বজন পাওয়া গেল না। ছুটে গেল কলি। অনেক খোঁজ-খবর করল হাসপাতাল কর্তৃপক্ষ। লাভ হলো না। কলি শিশুটিকে নিয়ে এল নিজের বাড়িতে। থানায় জিডি করল, পত্রিকায় বিজ্ঞাপন দিলো। কোন দাবিদার জুটলো না। শিশুটা রয়ে গেল কলির কাছে। কলি ওকে বুকে তুলে নিলো। নাম দিলো কাঁকন। ওর দিন রাতে অনেকটা সময় এখন কাঁকনের জন্য বরাদ্দ। কাঁকন বসতে শিখল, হাঁটল। আর একদিন কলিকে অস্ফুটে ডাকল ‘মা।’ কলির চোখে বন্যা নামল সব পাওয়ার আনন্দে। এখন কাঁকনই কলির অস্তিত্ব। কলি ওকে নামকরা স্কুুলে ভর্তি করলো। টিচার রেখে গান শিখালো। সকালে ওকে স্কুলে দিয়ে হাসপাতালে যায়। বিকেলে ওকে বাসায় নামিয়ে বুয়াকে বারবার ওর খেয়াল রাখার কথা বলে যায় চেম্বারে। একদিন কাঁকন বলল, ‘মা তুমি অত রাত করে বাড়ি ফিরো না। তোমার শরীরের ক্ষতি হবে। তুমি অসুস্থ হয়ে পড়বে।’ কলি রাত করে বাড়ি ফেরে বলে নয়, ওর শরীরের ক্ষতি হবে বলে কাঁকনের দুঃশ্চিন্তা। আশ্চর্য কেউ একজন ভাবছে তার কথা! 

আর একদিন কাঁকন ওকে জড়িয়ে ধরে বলল, ‘অত খাটতে হবে না তোমাকে। আমরা মাত্র দুটো মানুষ। আমাদের অত কিছু চাই না।’ আশ্চর্য এই মেয়ে এত অল্প বয়সে এত ভারি ভারি কথা শিখল কি করে। ও কিছুই চাইছে না, চাইছে কলিকে! সেদিন হাসপাতালে একটা এমার্জেন্সি রোগি ছিল, আটকে গেল কলি। কাঁকনের স্কুলের সময় পার হয়ে যাচ্ছে। নিরুপায় কলি বুয়াকে ফোন করে বলল, ‘গাড়ি পাঠাচ্ছি, স্কুল থেকে কাঁকনকে নিয়ে এসো সাবধানে।’

অনেক রাতে বাড়ি ফিরল কলি। আর তখনই ঝুম বৃষ্টি নেমে ঘন আঁধারে ঢেকে দিল একটু আগে চাঁদের আলোর বানে ভাসা চারদিক। কলি বন্ধ জানালার কাঁচ দিয়ে নিকষ আঁধারে তাকিয়ে ফিরে গেল তার শৈশব কৈশোরে। একটা লাল শাড়ি, কবিতা, একগোছা ফুল তাকে দোলাতে লাগল। সে দুলুনি বন্ধ করে দিল নিউটন এডিসন আর্কিমিডিস এনাটমি ফিজিওলজি, ভিসেরা স্কেলিটন। কেমন যেন গা গুলোতে লাগল কলির। চোখ ভরে কান্না এল। আর তখনই পদশব্দ শুনল। গুটি গুটি পায়ে ঘরে এল কাঁকন। ওর পেছনে লুকানো দু’হাত। 
সলজ্জ মুখে বলল, ‘মা তোমাকে একটা কথা বলব। রাগ করবে নাতো?’ মেয়ের এমন লাজমাখা মুখ কমই দেখেছে কলি। বলল, ‘কেনরে রাগ করব কেন? কি করেছিস?’ ‘আমি একটা কবিতা লিখেছি।’ কলির বুকে চিত্রার উথাল পাথাল। ‘বলছিস কি তুই! কবিতা লিখেছিস। কই দেখি দেখি!’ 
‘তুমি শুনবে?’ ‘অবশ্যই।’ 
কাঁকন পেছন থেকে সামনে আনল এক হাত। একটা খাতা মেলা হাতে। বলল, ‘পড়ি?’ 
কবিতা পড়ল কাঁকন। কলি জড়িয়ে ধরল ওকে। আর জড়িয়ে ধরেই বলল, ‘তোর মাও ছেলেবেলায় তোর মতো কবিতা লিখত জানিস। এখন সে কবিতা হারিয়ে গেছে।’ ‘তো ফিরিয়ে আনো।’ 
‘এবার ঠিক ফিরবে দেখিস। কিন্তু তোর পেছনে কি লুকিয়ে রেখেছিস বলত? আরও কবিতা আছে বুঝি?’ 
এবার কাঁকন সামনে নিয়ে এলো বাকি হাতটা। সে হাতে ধরা একগাছি বেলি ফুলের মালা। 
‘তোমার জন্য আনলাম মা। রাগ করবে না কিন্তু। বুয়াকেও বকবে না। ওকে বললাম, ‘গাড়ি থামাও, মার জন্য ফুল নেবো। ও শুনছিলো না। ড্রাইভার ভাইও না। কিন্তু আমি..’ বলতে বলতে মালাগাছি জড়িয়ে দিলো কলির বেণীর গোড়ায়। 
এখন কলির বুকের মাঝে জড়ানো কাঁকন। কলির চোখে জলের বন্যা। এ বন্যা বুঝি গড়িয়ে গড়িয়ে চলে যাবে হারানো কোন সাগরে! 
সেদিন ছিল সোমবার এবং সকলটা ছিল উষ্ণ এবং বৃষ্টিহীন। অরেলিও এস্কোভার একজন ডিগ্রিবিহীন দন্তচিকিৎসক। সাত-সকালে ঘুম থেকে জেগে ওঠা তার নিত্যদিনের অভ্যাস। ভোর ছটায় নিজের ডাক্তারখানা খুলে সে কাচের বাক্সের ভেতর থেকে প্লাস্টারের মোল্ডের সঙ্গে আটকানো কয়েকটা নকল দাঁত তুলে নেয়। তারপর আকৃতি অনুযায়ী বেশ কিছু যন্ত্রপাতি টেবিলের ওপর এমনভাবে সাজিয়ে রাখে, যেন ওগুলো ডিসপ্লের জন্য সাজানো হয়েছে। একসময় সে কলারবিহীন একটা ডোরাকাটা কুর্তা পরে এবং সোনালি বোতাম আটকিয়ে গলা বন্ধ করে। পরনের প্যান্ট সে সাসপেন্ডার দিয়ে আটকিয়েছে। অরেলিওর দেহের গড়ন ঋজু এবং হালকা-পাতলা। বোবা মানুষের মুখের আদলের মতোই দেখতে তার চেহারা।
টেবিলের ওপর বিভিন্ন সরঞ্জাম সাজিয়ে রাখার পর অরেলিও ডেন্টাল চেয়ারের দিকে ড্রিল মেশিনটা টেনে নেয়। তারপর সে চেয়ারে বসে নকল দাঁত পালিশ করতে শুরু করে। তার ভাবভঙ্গি দেখে বোঝা যায় সে যা করছে, তা নিয়ে মোটেও ভাবছে না। কিন্তু অবিচলিতভাবে সে কাজ করছে। পা দিয়ে ড্রিল মেশিন চাপ দিচ্ছে, এমনকি যখন চাপ দেওয়ার দরকার নেই, তখনও সে চাপ দিচ্ছে। 
বেলা আটটার পর অরেলিও কাজ বন্ধ করে খানিকটা সময় জানালা গলিয়ে বাইরের আকাশের দিকে তাকিয়ে থাকে। সেই সময় সে দেখতে পেল, পাশের বাড়ির খুঁটিতে বসে দু’টি বিষণœ বাজপাখি রোদে গা শুকাচ্ছে। দুপুরের আগে আবার বৃষ্টি আসার সম্ভাবনার কথা ভেবে সে পুনরায় কাজে মনোনিবেশ করে। কিন্তু এগারো বছর বয়সী ছেলের তীক্ষè চিৎকারে তার মনোযোগের ব্যাঘাত ঘটে। 
‘বাবা।’ 
‘কি ?’ 
‘মেয়র জানতে চাচ্ছেন, তুমি তার দাঁত তুলে দেবে কিনা।’ 
অরেলিও এস্কোভার তখন একটা সোনালি দাঁত পরিষ্কার করছিল। ওটা সামনের দিকে ধরে অর্ধনিমীলিত চোখে নেড়েচেড়ে সে পরীক্ষা করে। ছেলেটা অপেক্ষমাণ দর্শনার্থীদের ছোট্ট কামরা থেকে পুনরায় চিৎকার করে ওঠে। 
‘মেয়র বলেছেন, তুমি এখানেই আছো। তিনি তোমার গলার স্বর শুনতে পেয়েছেন।’ 
ছেলের কথায় কোনোরকম কর্ণপাত না করে দন্তচিকিৎসক দাঁতের পরীক্ষা করতে থাকে। পরীক্ষা শেষে সে দাঁতটা অন্য দাঁতের সঙ্গে টেবিলের ওপর রেখে স্বগতোক্তির মতো করে বলল, ‘আরেকটু সময় হলে ভালো হয়।’
অরেলিও এস্কোভার পুনরায় ড্রিল মেশিন নিয়ে কাজ করতে থাকে। কার্ডবোর্ডের বাক্সের ভেতর থেকে সে আরো কয়েকটা দাঁত বের করে আনে। অসমাপ্ত কাজগুলো সে বাক্সের ভেতর গুছিয়ে রাখে এবং অবসর সময়ে বের করে এনে পালিশ করে।
‘বাবা।’ 
‘কি ?’ 
তখনও অরেলিও এস্কোভার তার মুখের অভিব্যক্তি বদলায়নি। 
‘মেয়র বলেছেন, তুমি যদি তার দাঁত তুলে না দাও, তাহলে তিনি তোমাকে গুলি করবেন।’
ত্রস্তব্যস্ত না হয়ে, বরং প্রচÐ ঠান্ডা মাথায়, দন্তচিকিৎসক ড্রিল মেশিনে প্যাডেল দেওয়া বন্ধ করে এবং চেয়ার থেকে ওটা দূরে সরিয়ে রাখে। তারপর ড্রয়ার সম্পূর্ণ খোলে। ড্রয়ারের ভেতর একটা রিভলবার রাখা আছে। 
‘ঠিক আছে,’ সে বলল, ‘তাঁকে ভেতরে এসে গুলি করতে বল।’ 
চেয়ারটা ঘুরিয়ে অরেলিও এস্কোভার দরজার উল্টোদিকে মুখ করে বসে থাকে। তার এক হাত খোলা ড্রয়ারের ভেতর। মেয়র দরজায় এসে দাঁড়ালেন। তিনি তাঁর বাম গালের দাড়ি কেটেছেন, কিন্তু অন্য গাল ব্যথায় ফুলে আছে। ওখানে পাঁচদিনের পুরনো দাড়ি। মেয়রের নিষ্প্রভ চোখের তারায় দন্তচিকিৎসক কয়েক রাতের দুশ্চিন্তা দেখতে পেল। একসময় দন্তচিকিৎসক আঙুলের ডগা দিয়ে ড্রয়ার বন্ধ করে নরম গলায় বলল, ‘বসুন।’
‘শুভ সকাল,’ মেয়র বললেন। 
‘সুপ্রভাত,’ উত্তরে বলল দন্তচিকিৎসক। 
যন্ত্রপাতিগুলো যখন গরম পানিতে সিদ্ধ হচ্ছিল, তখন মেয়র চেয়ারের পেছনে মাথা রাখার জায়গায় হেলান দিয়ে স্বস্তি অনুভব করছিলেন। তাঁর নিঃশ্বাস হিমশীতল। 
দন্তচিকিৎসকের অফিসের চেহারা খুবই করুণ। পুরনো একটা কাঠের চেয়ার, পায়ে চালানো ড্রিল মেশিন এবং সিরামিকের বোতল রাখার জন্য একটা কাঠের বাক্স। চেয়ারের উল্টোদিকে কাঁধ অবধি পর্দা ঝোলানো একটা জানালা। মেয়র যখন টের পেলেন যে, দন্তচিকিৎসক তাঁর দিকে এগিয়ে আসছে, তখন তিনি মেঝেতে দুই গোড়ালি শক্ত করে চেপে ধরে মুখটা হা করলেন। 
দন্তচিকিৎসক মেয়রের মাথাটা আলোর দিকে ঘুরায়। সংক্রামিত দাঁত পরীক্ষা-নিরীক্ষা করার পর সে মেয়রের চোয়াল আলতো হাতে চাপ দিয়ে বন্ধ করে বলল, ‘অ্যানেসথিসিয়া ছাড়াই করতে হবে।’
‘কেন ?’ জানতে চাইল মেয়র। 
‘আপনার দাঁতের মাড়িতে ফোঁড়া হয়েছে।’ 
দন্তচিকিৎসকের চোখে চোখ রেখে মেয়র তাকালেন। 
‘ঠিক আছে,’ মেয়র মুখে হাসি ফোটানোর চেষ্টা করে বললেন। 
মেয়রের হাসির কোনো জবাব না দিয়ে দন্তচিকিৎসক জীবাণুমুক্ত যন্ত্রপাতি এনে টেবিলের ওপর রাখে। কোনোরকম ব্যস্ততা না দেখিয়ে সে ঠান্ডা একটা চিমটা দিয়ে পানিতে ডোবানো যন্ত্রপাতিগুলো তুলে আনে। তারপর জুতার সামনে দিয়ে পিকদানির ঢাকনা খোলে। পরে সে হাত ধোওয়ার জন্য বেসিনের দিকে এগিয়ে যায়। সে মেয়রের দিকে না তাকিয়ে এসব কাজ করে। কিন্তু মেয়র একবারের জন্যও তার দিক থেকে দৃষ্টি সরায়নি। মেয়রের সংক্রমিত দাঁতটা আসলে আক্কেল দাঁত। দন্তচিকিৎসক পা ফাঁক করে বসে ফরসেপ দিয়ে দাঁতটা শক্ত করে ধরে। প্রচন্ড ব্যথায় মেয়র দুই হাত দিয়ে জোরে চেয়ারের হাতল ধরে রাখেন। শরীরের সমস্ত শক্তি দিয়ে তিনি পা দু’টিকে শক্তভাবে চেপে ধরেন। সেই সময় তিনি কিডনিতে একধরনের বরফ-শীতল শূন্যতা অনুভব করেন, কিন্তু মুখে কোনো শব্দ উচ্চারণ করলেন না। 
মনের ভেতর কোনধরনের ক্ষোভ পুষে না রেখে দন্তচিকিৎসক কব্জি সরিয়ে নিয়ে তিক্ত সহানুভূতির সঙ্গে বলল, ‘এখন আপনি আমাদের কুড়িজন মৃত মানুষের ক্ষতি পূরণ দেবেন।’
চোয়ালে শক্ত করে চিবানোর মতো মেয়র এক ধরনের আওয়াজ অনুভব করলেন। তাঁর দুই চোখ অশ্রæতে ভরে যায়। দাঁত তুলে আনা পর্যন্ত তিনি রীতিমতো দম বন্ধ করেছিলেন। তারপর তিনি অশ্রæভরা চোখে দাঁতটাকে দেখলেন। ব্যথার জন্য ওটাকে কেন জানি তার কাছে অবাস্তব মনে হলো। গত পাঁচ রাতের যন্ত্রণার কথা তিনি বুঝতে পারলেন না।
পিকদানির উপর নিচু হয়ে মেয়র ঘামছেন এবং হাঁফাতে থাকেন। কুর্তার বোতাম খুলে তিনি প্যান্টের পকেট থেকে রুমাল বের করার জন্য হাত বাড়ালেন। দন্তচিকিৎসক একটা পরিষ্কার কাপড় তাঁর দিকে এগিয়ে দিয়ে বলল, ‘চোখের পানি মুছে নেন।’
মেয়র চোখের পানি মোছেন। প্রচÐ ব্যথায় তিনি কাঁপছেন। দন্তচিকিৎসক হাত ধোওয়ার সময় মেয়র সিলিংয়ের দিকে তাকিয়ে দেখতে পেলেন ওখানে ধূলিমাখা মাকড়সার জালে মাকড়সার ডিম আর মৃত পোকামাকড় আটকে আছে। হাত মুছতে মুছতে দন্তচিকিৎসক ফিরে আসে মেয়রের কাছে।
‘বাড়ি গিয়ে সোজা বিছানায় শুয়ে পড়ুন,’ মেয়রকে উদ্দেশ্য করে দন্তচিকিৎসক বলল, ‘এবং লবণ-পানি দিয়ে কুলকুচি করবেন।’
মেয়র চেয়ার থেকে উঠে দাঁড়ালেন এবং স্বাভাবিক নিয়মে মিলিটারি কায়দায় অভিবাদন জানিয়ে বিদায় নেন। তারপর তিনি কুর্তার বোতাম না লাগিয়ে পা দুটিকে টান টান করে দরজার দিকে হেঁটে যান।
‘বিলটা পাঠিয়ে দিও,’ মেয়র বললেন। 
‘আপনার, নাকি শহরের, কাছে ?’ 
মেয়র দন্তচিকিৎসকের দিকে ফিরেও তাকালেন না। দরজা বন্ধ করে জালি পর্দার ওপাশ থেকে তিনি বললেন, ‘সেই একই প্যাঁচাল।’
‘বিবাদী সারগাম’ নাটকটি যেন স্বদেশী চেতনার নতুন জাগরণ। ব্রিটিশদের শোষণ, শাসন ও আধিপত্য বিরোধী চেতনায় কত স্বদেশী অকাতরে জীবন বিলিয়ে দিয়েছেন তার পরিসংখ্যান অজানা। আজও গুরুত্বপূর্ণ অসংখ্য চরিত্র-ঘটনা উপেক্ষিত। সেই সাহসিকতার কাজটি করেছেন শিশির রহমান। বিংশ শতকের শুরুর দিকে যখন স্বদেশী আন্দোলন চলছিল সেসময়ের বিনয়, বাদল ও দীনেশ তিনটি চরিত্রকে প্রধান করে স্বাধীকার সংগ্রামে এক অবিসম্ভাবী বিরুদ্ধ সুরধ্বনির প্রতীকে এ নাটক ‘বিবাদী সারগাম’। প্রাঙ্গণেমোর নাট্যদলের এটি এগারোতম প্রযোজনা। নাটকটি রচনা ও নির্দেশনায় এ সময়ের তরুণ প্রতিভাবান নাট্যকর্মী শিশির রহমান।

নাটকে দেখা যায়- ১৯০৫ সালের দিকে ব্রিটিশদের সৃষ্ট বঙ্গভঙ্গকে কেন্দ্র করে বাংলার প্রায় সর্বত্রই স্বদেশী আন্দোলনের জাগরণ। বিভিন্ন শ্রেণির মানুষ বিক্ষোভে আন্দোলনে ঝাঁপিয়ে পড়ে। সৃষ্টি হতে থাকে নানা গুপ্ত সংগঠন। তখনই বিনয়, বাদল ও দীনেশকে দেখা যায় স্বাজাত্য আন্দোলনের ভূমিকায় বলিষ্ঠ পুরুষ হিসেবে। গুপ্ত সংগঠন বেঙ্গল ভলান্টিয়ার্স-এর সঙ্গে ওতপ্রোতভাবে মিশে নিজেদের অধিকার ছিনিয়ে আনতে চায়। উপনিবেশের বিলুপ্তি চায়। ক্ষুদিরাম, বারীন্দ্রকুমার ঘোষসহ নানা প্রসঙ্গও ওঠে আসে। সমকালীন নানা ঘটনা-উপঘটনার মধ্য দিয়ে কাহিনী এগিয়ে চলে। ব্রিটিশ আধিপত্যবাদী শক্তি পুলিশ সুপারকে কলকাতা রাইটার্স ক্লাবে হত্যা করে তারা। কিন্তু দুভার্গ্যক্রমে সে ভবনেই বিনয়, বাদল ও দীনেশ আটকে পড়ে। ব্রিটিশ উপনিবেশের কাছে বিনয়, বাদল ও দীনেশ নতি স্বীকার করে নি। ঘটনাস্থলেই বিনয় ও বাদল আত্মহত্যা করে। আর দীনেশকে ফাঁসির মঞ্চে জীবন বিসর্জন দিতে হয়। স্বাজাতিকে ভালোবেসে, স্বাজাত্য অধিকার আদায়ে অকাতরে প্রাণ উৎসর্গ করে এ তিন বীর সেনানি।


নাটকটিতে বিনয় চরিত্রে অভিনয় করেছে আহমেদ সুজন, বাদল চরিত্রে রিগ্যান সোহাগ রত্ন এবং দীনেশ চরিত্রে মাইনুল তাওহীদ। তিনজনের অভিনয়ই প্রাণবন্ত ছিল। হেমচন্দ্র চরিত্রে রামিজ রাজুর স্বরের উঠানামার প্রশংসা না করে তো পারাই যায় না। বাচিক কৌশল ও স্বাত্তিক ভাবপ্রকাশ ক্ষমতা অভিভূত করে দর্শককে। প্রীতিলতা চরিত্রে শুভেচ্ছা রহমানের অভিনয়ও প্রাণবন্ত। 

নাটকটি প্রসেনিয়াম মঞ্চবিন্যাসে ও বাস্তববাদী ধারায় উপস্থাপিত। মঞ্চবিন্যাসে নিরাভরণ না হয়ে দৃশ্যবিভাজনের সাজেশন কিংবা নৈর্ব্যক্তিক জাতীয় কিছু ব্যবহার করা যেতো। নাটকের নামকরণটি অত্যন্ত বিষয়ঘণিষ্ঠ। নাটকটিতে নির্দেশকের অসাধারণ কল্পনা ও ইতিহাস সচেতনতার পরিচয় পাওয়া যায়। তৎকালীন ঘটনাগুলোকে নাটকীয়তায় চমৎকারভাবে তুলে ধরেছেন নির্দেশক। জোনভিত্তিক দৃশ্য রূপায়নে আরও সুক্ষাতিসূক্ষ আলোয় দৃশ্য মায়া তৈরি প্রয়োজন। নাটকের শেষ পর্যায়ে পেছনের সায়াক্লোমায় রাইটার্স বিল্ডিংএর আলোক সাজেশনটি অত্যন্ত দৃষ্টি নন্দন ও শৈল্পিক। মিউজিক অসাধারণ।


তারুণ্যদীপ্ত, প্রাণবন্ত ও মেধাবী প্রযোজনা ‘বিবাদী সারগাম।’ অনবদ্যভাবে ধরা দিয়েছে ইতিহাসের উপেক্ষিত বিনয়, বাদল ও দীনেশের আত্মত্যাগের জীবন। আজকের বাংলাদেশের অনেকেই এ বিপ্লবী স্বজাতিপ্রেমীর ইতিহাস জানে না। নির্দেশক নাটকটির উপস্থাপনীয় প্রেক্ষাপট এত বিস্তৃত ধরেছেন যে তা এক-দেড় ঘটনায় উপস্থাপন আদৌ সম্ভব নয়। এরূপ বিস্তৃতিতে নাটকীয় বিমোক্ষণও কঠিন হয়ে পড়ে। নির্দেশক বিনয়, বাদল ও দীনেশ চরিত্রের স্বাজাত্যবোধের বিকাশ, আন্দোলন ও আত্মত্যাগকে উপজীব্য করে সামগ্রিক স্বদেশী চেতনাকেই চিহ্নিত করতে চেয়েছেন। নাটকের ক্যানভাস নিয়ে নির্দেশকের আরও ভাবনার প্রয়োজন আছে বলে মনে হয়। তবে, এমন নাট্যভাবনা নিঃসন্দেহে বাংলাদেশিকে স্বাজাত্য প্রেমে উদ্বুদ্ধ করবে তাতে কোনো সন্দেহের অবকাশ নেই। 

নাটকটির অন্যান্য চরিত্রে অভিনয় করেছেন-বন্ধু তুহিন, সবুক্তগীন শুভ, লিটু রায়, আহমেদ সুজন, চৈতালী চৈতী, শিশির চৌধুরী রাহুল, নিরঞ্জন নীরু, সুজন গুপ্ত, মনোয়ারা মান্নান প্রীতি, মাহমুদুল হাসান, সোহাগ রহমান, স্বাধীন আরুশ, নুরজাহান আক্তার নুপুর, মিঠুন, উর্মিল মজুমদার, মৌসুমী মৌ, পরশ আহমেদ, বাঁধন সরকার প্রমুখ। নেপথ্যে আলোয় তৌফিক আজীম রবিন, মঞ্চ ও সংগীত- শিশির রহমান, পোষাক ও প্রপসে শুভেচ্ছা রহমান, রূপসজ্জায় সুভাশিষ দত্ত তন্ময়, জনি সেন, মঞ্চ ব্যবস্থাপনায় আহমেদ সুজন। নাটকটির রচনা ও নির্দেশনায়- শিশির রহমান।
সুর্য একজন জ্বলজ্বলে ছেলে। এত সব ভাবনা ওর মাথার ভেতরে কাজ করে ও রাতে ঘুমাতে পারে না। প্রথম ভাবনা - আমরা দেশটা কবে আরো সুন্দর হবে। যেমন সে দেখে পশ্চিমের দেশ। দেখে ছবিতে, টেলিভিশনে, সিনেমায়, বইতে। এখনো বিদেশে যাওয়া হয়নি। বাবা মোহসিন ছোট খাটো একটা কাজ করেন। কোন এক বানিজ্যিক প্রতিষ্ঠানে ছোট একজন কেরাণি। যিনি একটি মাত্র পুত্রকে নিয়েও টেনেটুনে সংসার চালান। স্ত্রী মরিয়ম বি এ পর্যন্ত পড়েছিল। পাশ করেনি। বি এ পাশ হলে সেও না হয় সংসারের হাল ধরতো। আরো একটা ছোটখাটো কেরাণির কাজ সংগ্রহ করতো। সেটা হয়নি। গল্পের বই পড়ে। স্বামীকে বলে লিখতে। তিনি লেখেন। কিন্তু তেমন কোন বিখ্যাত কাগজে তাঁর লেখা ছাপা হয়না। মরিয়ম বলে - যেমন তোমার মুরোদ, তেমন জায়গাতেইতো তোমার লেখা ছাপা হবে। ‘ঊষাকাশে’ একটা গল্প ছাপা হলে তবেই না জাতে উঠতে পারতে। মোহসিন সাহেব স্ত্রীর এসব মন্তব্য শোনেন কিন্তু কী করবেন ‘উষাকাশ’ নিজেদের চেনাজানা লোক ছাড়া গল্প ছাপে না। ঊষার আকাশ বলে কথা। ওর সকলের গল্প ছাপাবে কেন? কেউ কেউ বলে সাহিত্য সম্পাদকের পকেট ভারি কর, তারপর ছাপা হবে। ছোটখাটো কেরাণি মোহসিন সেটা করতে চায়নি। সুর্য তেরো বছরের ছেলে। আর একমাস পরে চৌদ্দ হবে। মাথা ভর্তি দেশ উন্নতি করবার আইডিয়া।

একদিন বন্ধু তপুকে বলে সূর্য - জানিস রে তপু বিদেশে মানে পশ্চিমে কোন ভিখারী নেই। আর দেখ আমাদের দেশে? পথে, ঘাটে, দোকানে, রাস্তায় ভিখারী। তারা আবার যেই অঙ্গ খারাপ সেটাকেই ক্যাপিটাল বানায়। খোঁড়া হলে পা আগে দেখায়, কানা হলে চোখ, একজনের পেট যদি বড় হয় সে আগেই পেট দেখায়। মাথায় যদি বড় একটা আব থাকে সেটা দেখায়। আর না হলে ভাণ করে সে আসলে ভিক্ষা ছাড়া আর কিছু করতে পারে না। 

তুই কী বলতে চাসরে সূর্য! ভিক্ষা করবে না ওরা?
বিদেশে যদি ভিখারী না থাকে তাহলে আমাদের দেশে কেন থাকবে?
আমরা কী আমেরিকা না ইউরোপ রে সূর্য?
তবু আমাদের উচিত নয় ওদের এনকারেজ করা। সরকার একটা বড় বাড়ি বানিয়ে সবগুলোকে সেখানে রাখতে পারেন। 
তুই সরকার হলে কী করবি? 
আমি? যে ভিক্ষা করবে তাদের মেরে ফেলবো।
তাহলে দুইদিনেই তোর সরকার শেষ।
আমি দেশটাকে পরিস্কার করবো। যারা তাদের কানাচোখ আর ভাঙ্গা পায়ের ক্যাপিটাল দেখিয়ে ভিক্ষা করবে তাদের ----। এই বলে থামে সূর্য। 
মেরে ফেলবি?
জানি না।
সূর্য নিজের ঘরে পড়ছে। মা মোহসিনা বলেন - এই তোর সাদেক দুলাভাই ফোন করেছেন।
সাদেক বিরাট বড় ব্যবসা করেন। ওদের এক দূর সম্পর্কের মামাতো বোনের স্বামী। এই বাড়িতে সাদেক খানের টাকা পয়সা নিয়ে প্রচুর গল্প হয়। সাদেক খান যে ওদের আত্মীয় সে কথা বলতেও সুখ। মোহসিনা মাঝে মাঝে সাদেক বাবাজির সঙ্গে স্বামীর তুলনা করে কষ্ট পায়। 
কী খবর দুলাভাই? 
কী খবর? আমি কিছুদিন আগে জাপান থেকে একটা মজার জিনিস এনেছি দেখতে এসো। 
কী মজার জিনিস?
এলেই দেখাব।
সাদেক খান সূর্যকে খুব পছন্দ করে। নিজের ছেলেমেয়েরা যে যার মত। বাবার ইন্টারেস্ট নিয়ে তাদের কোন মাথাব্যথা নেই। কাজেই এই সূর্যের সঙ্গে সাদেক খান যা শেয়ার করতে পারেন তা আর কারো সঙ্গে পারেন না। একজন পঁয়তাল্লিশ। একজন তেরো চৌদ্দ। এখন তারিখ ডিসেম্বরের বারো। উনিশ হলেই ও চৌদ্দতে পড়বে। বেশ একটু ম্যাচিয়ুর ব্যাপার আছে সুর্যের মধ্যে। স্ত্রী বানুকে তিনি একদিন বলেছিলেন। 
কী দুলাভাই। আমি সেই জিগাতলা থেকে তোমার এই রাজপ্রসাদে এলাম নানা কষ্ট করে। মা গেছেন ছবি খালার বাড়ি। বাবা বলেছেন সন্ধ্যার সময় তাঁর সঙ্গে দেখা করতে তাঁর কাজের জায়গায় যেতে হবে। সেখান থেকে বাবা নাকি কোথায় যাবেন। তারপর বাড়ি। তাড়াতাড়ি যা দেখাবার দেখান। 
আসো আসো আমার বুদ্ধিমান শ্যালক প্রবর। দেখ এবার কী এনেছি জাপান থেকে। ভাগ্যিস লাইসেন্স ছিল।
আপনি কী বলতে চান দুলাভাই আপনি আর একটি বন্দুক এনেছেন? 
ঠিক তাই। একেবারে ম্যাজিকের পিস্তল। নাম ‘মাক্সিম ৯’। সাইলেন্সার আর হেডগান একইসঙ্গে লাগানো। বিশটা গুলি খরচ করবার পর আবার সাইলেন্সর ফিট করতে হয়। 
বিশটা? দুলাভাইয়ের গোপন ঘরটা সূর্র্য জানে। একেবারে চোরা কুঠুরি। দুলাভাইএর সখ বন্দুক, পিস্তল জমানোর ঘর। কিছুদিন আগে একটা ‘ওয়েলরড’ পিস্তল কিনেছিলেন। এখন কিনে এনেছেন ‘মাক্সিম ৯’। প্রচুর টাকা খরচ হয় তাঁর এইসবে। তিনি মাঝে মাঝে শিকারে যান। এ ছাড়া এ গুলো কোন কাজে লাগে না। তবে শিকারের বন্দুক আলাদা। সেগুলো ‘ক্লোজ রেঞ্জ’ পিস্তল নয়। 

দুলাাভাই দেখা হলে বলেন - জানো সূর্য এই ‘মাক্সিম ৯’ কেবল জাপানে কিনতে পাওয়া যায়। ছোট খেলনার মত জিনিসটা কিনতে পেরে মনে হলো আমার সংগ্রহে যা আছে বাংলাদেশের আর কারো সংগ্রহে তা নেই।
পপি আর বাচ্চুভাইতো এগুলো চায় না।
পপি কবি হতে চায়। বাচ্চু নাচিয়ে। ওরা এইসব কামান বন্দুক দিয়ে কী করবে বল?
সুর্য তাকিয়ে দেখে দুলাভাই সেই ঘরের চাবি তাঁর নিজের ঘরে বেডসাইড টেবিলের নিচের ড্রয়ারে একটা পুরণো সিগারেটের টিনে রাখেন। দুলাভাই বলেন - খাও দাও। থাকো। আমি এখন সিলেটে যাব। নতুন গার্মেন্ট কারখানা খুলছি সেখানে। তুমি থাকো। মিঠাই তোমাকে কত খাওয়ায় দেখ। মিঠু নামের আপুকে দুলাভাই ডাকেন মিঠাই।
তোর বাপটা কাজেকর্মে উন্নতি করতে পারছে না কেন বলতো?
বাবা সময় পেলেই গল্প লেখেন। বই করবেন। একশোটা গল্প শেষ হলেই বই। মা বলেন ‘উষাকাশে’ তোমার গল্প ছাপেনা তোমার কোন জাত নেই।
বাবা বলেন - ছাপাবেন একদিন। মায়ের কথা শুনে বাবার মুখটা কেমন কালো হয়ে যায়।
ওই শালা সম্পাদক সবাইর লেখা ছাপায় না। মোটা গোঁফ আর পেশি সর্বস্ব একটা আকাট। নতুন একটা অফিস করেছে বারিধারায়। ভাবখানা এই বারিধারায় অফিস বানিয়ে তিনি মহাজাতে উঠে গেছেন। যাকগে যে যেমন। ওসব নিয়ে ভাবিস না। স্ত্রীকে ডাক দেন - মিঠাই ওকে পেট পুরে খাইয়ে বাড়ি পাঠিয়ে দেবে।
দুলাভাই তোমারতো মোটা গোঁফ আছে?
আমি কী ওই শালার মত। দুলাভাইএর কথা শুনে মনে হলো তিনিও গল্প পাঠিয়েছিলেন, ছাপা হয়নি। মিঠুআপু বলেছিলেন এমন কোন কথা। তিনিও পাঠিয়েছিলেন মিঠুআপুকে ইমপ্রেস করতে। কিন্তু গল্পটা ছাপা না হলেও তাদের বিয়ে হয়ে গেছে। 
দুলাভাই চলে গেলেন। সূর্য এবার চুপচাপ দুলাভাইয়ের চোরা কুঠরিতে আসে। 

প্রথম ফকিরটা বসে ছিল ব্রিজের নিচে। একটা ঠেলা গাড়ি ওকে এখানে ওখানে নিয়ে যায়। ও সারাক্ষণ শুয়ে থাকে। মুখ দিয়ে অদ্ভুত আওয়াজ করে। ওকে নিয়ে ব্যবসা করে মানুষ। সুর্যের হাতে একটা শক্ত বাজার করা ছালার ব্যাগ। সেখানে পালংশাক। মিঠুআপুর রান্নাঘর থেকে নিয়েছিল সূর্য। দুলাভাই ফেরার আগেই ‘ম্যাক্সিম ৯’ তাঁকে ফেরত দেওয়া যাবে। নিঃশব্দে একটা গুলি খরচ করে সেই ঠেলাগাড়ির ফকিরের যন্ত্রনার অবসান করলো সূর্য। কিছু মানুষের ‘বিজনেস ক্যাপিটাল শেষ’। কেউ জানলো না। যখন জানবে তখন সুর্য় আশেপাশে থাকবে না। পরের জন নারী। একটু জিরিয়ে নিয়ে আবার মোটা গদার মত পা ঠেলে সে আবার গিয়ে বসবে বাংলা এ্যাকাডেমির সামনে। কাছে বসে তাকে একটা গুলি উপহার দিল সূর্য। শব্দ নেই। কেউ জানলো না। কষ্ট? না সূর্যের কোন কষ্ট হয়নি। মনে হয়েছে সে নরক থেকে ওদের উদ্ধার করলো। কারণ মহিলাটি শেষ ঘুমের আগে বলে উঠেছিল কিনা - জীবনটা বাঁচাইলা কে তুমি বাপজান? এরপরের জন বালক। কারা যেন তার অন্ডকোষকে বিশেষ ভাবে একটা অন্য অঙ্গে পরিনত করেছে। ভয়াবহ সে দৃশ্য। আর ছেলেটি লুঙ্গি তুলে সেটাই বার বার দেখায়। একসময় গাছের নিচে বসে একটু ছেঁড়া রুটি খেতে শুরু করেছে। সূর্য ওর অন্ডকোষে নিঃশব্দে একটি গুলি রেখে চলে এলো। তারপর জায়গা বদল। এবার সূর্য এলো অন্য এলাকায়। পৃথিবীর কারো মনে কোন প্রকার সন্দেহ নাই সূর্য নামের তেরো বছর এগারো মাসের ছেলে এসব করছে। সে ঢাকাকে ভিখারী মুক্ত করবে। এবং পারলে সারা দেশ। এরপর দুইজনকে গুলি করলো একসঙ্গে। একজন অন্ধবুড়ি ভিক্ষার ফাঁকে একটু জিরিয়ে নিয়ে দুটো শুকনো রুটি বের করেছে খাবে বলে। একজন আট নয় বছরের ভিখারী ছেলে খপ করে রুটি দুটো ওর থালা থেকে তুলে নিল। সুর্য চুপচাপ দুজনকে গুলি করে সরে পড়লো। চোর ভিখারী আর অন্ধ ভিখারী পাশাপাশি শুয়ে রইলো। 
এরপর গেল আর একদিকে। ছালার ব্যাগ। পালংশাক মুখ বের করে আছে। তলায় আছে দুলাভাইয়ের জাপান থেকে আনা - ‘ম্যাক্সিম ৯’। সাইলেন্সর লাগানো। বিশটা গুলির পর আর সাইলেন্সর কাজ করে না। 
আরো কয়েকজন মরনঘুমে ঢলে পড়লো। ও দেখলো গোনাগুনিতিতে দশজন আজকের অভিযান শেষ। ঢাকা শহর তখনো জানে না সূর্য নামের এই ছেলে কী করছে। দুলাভাই আসবেন আগামীকাল সন্ধ্যায়। দরকার হলে অভিযানে আবার সে বেরিয়ে পড়তে পারে। সন্ধ্যার আগেই ও চুপচাপ পিস্তল টাকে তাঁর গোপন ঘরে রেখে আসতে পারবে। বাঁকি যাদের সে মেরেছে তারাও হাত পা ভাঙ্গা, অন্ধকানা বোবা ভিখারী। যাদের একদল লোক ব্যবসা করায়। না হলে তারা নিজেরা বাঁচবার জন্য করে। সুর্য ঠিক বুঝতে পারে না এদের কয়জনকে ব্যবসা করানো হয় আর কয়জন নিজেরা বাঁচবে বলে এ পথে এসেছে। এবং তারা কোনদিনই এ চাকরি ছাড়বে না।

বাবা বললেন - এত দেরী যে সূর্য? 
চল কোথায় যেতে হবে। কেমন একটু অন্যরকম স্বরে সূর্য বলে। - কোথায় আবার? উষাকাশে। সম্পাদক আ সা আ ম খাদেমুল খাদেমর সঙ্গে দেখা করতে যাব। একজন সময়টা ঠিক করেছেন। তোর মা ‘উষাকাশে’ লেখা ছাপা হয় না বলে আমাকে মানুষ বলেই মনে করে না। ইজ্জত নিয়ে টানাটানি। 
বাবা বললেন - তুই এই চেয়ারটায় বসে থাক। আমি আ সা আ ম খাদেমুল খাদেমের সঙ্গে দেখা করি। 
বেশ খানিক সময় বসে আছে সূর্য। ওই ঘর থেকে কয়েকজন চলে গেলেন। বোধকরি বাবা এখন একা। সূর্য চুপ করে দরজার পাশে গিয়ে দাঁড়ায়। দেখতে পায় - বাবা হাত জোড় করে দাঁড়িয়ে আছেন। যেমন করে ভিখারিরি অনেকসময় ভিক্ষা চায়। - স্যার গল্পটা না ছাপা হলে আমার ইজ্জতই থাকবে না। 
হুঁ। খাদেমুল খাদেম বাবার দিকে একবার তাকান। তারপর বলেন - আপনি নাকি আমার সাহিত্য সম্পাদককে ফোন করে বিরক্ত করেন।
স্যার! এটা একটা ইজ্জতের ব্যাপার। আমার স্ত্রী এটা ছাপা না হলে আমাকে তালাক দিতে পারেন। বাবার গলা প্রায় কান্না কান্না। তিনি ভিখারীর মত হাত জোর করে দাঁড়িয়ে আছেন। আর অনুনয়ে নুয়ে পড়ে কাতর গলায় কথা বলছেন। আজ যতগুলো ভিখারী মেরেছে তাদের মধ্যে বাবাকে সবচেয়ে বড় ভিখারী মনে হয়। কারণ বাবার হাত আছে, পা আছে, চোখ আছে, ট্রাউজারের নিচে সুস্থসবল অন্ডকোষও আছে। তবু তিনি এমন করে কথা বলছেন মনে হয় ওই লাইনে গেলে বাবা সাইন করতেন। খাদেমুল খাদেম - গোঁফ পাকান। তার পেশিবহুল হাতদুটো টাক মাথার পেছনে তোলেন। বলেন - আপনার বাড়ি বগুড়া না? বগুড়ার দৈ খাওয়ালেন না একদিন। 
এটা কোন কথা হলো? কালকেই আনবো।
তিনি বলেন - এবার আসুন। খবর এসছে কে যেন দশজন ভিখারীকে সাইলেন্সার লাগানো পিস্তলে খুন করেছে। কে রে বাবা এমন ‘এথনিক ক্লিনসিংএ’ লেগেছো। 
স্যার? আবার ভিখারীবাবা হাত জোর করেন। এই খবরে তার কিছু এসে যায় না। দশ জন ভিখারী গেছে। তাতে কী? তাঁর গল্প ‘পারুলের প্রেম’ কবে ছাপা হবে সেটা জানা অনেক বেশি জরুরি। জোর হাতে বাবা। কাতর ভাবে খাদেমুল খাদেমের দিকে তাকিয়ে আছেন। 
আসুন। আসুন। খাদেমুল খাদেম ফোনে কার সঙ্গে যেন কথা বলতে শুরু করেন। কান্নাকাঁপা গলায় বাবা বলেন - সালামআলেকুম স্যার। 
সারা পথ সূর্য বাবার সঙ্গে কোন কথা বলে না। 
বাবা অফিসে ফিরে এসেছেন। বস তাঁকে তলব করেছেন। 
সূর্য আবার চুপচাপ বাবাকে দেখে। বাবা তেমনি হাত জোর করে দাঁড়িয়ে আছেন বসের সামনে। নানা সব সত্য মিথ্যা বলছেন। বলছেন - ছেলেকে নিয়ে হাসপাতালে গিয়েছিলেন। এই চাকরি গেলে তাঁকে ভিক্ষা করতে হবে। তার ভাষা যে কোন ভিখারীর চাইতেও করুণ। সূর্য বাবাকে দেখে। এমন বাবাকে ও আগে দেখেনি। বস বলেন - আমি কাল বলবো। কী হবে আপনার। বাবা এগিয়ে যান টেবিলের নিচে বসের পা ধরতে। বস বলেন - এখন যান কাল কথা হবে। তিনি ঠিক চান না মোহসিন সাহেব এমন কিছু করুক। তিনি লোক খারাপ নন। তবে অফিসের নিয়ম বলে তো কথা। হঠাৎ অফিস ফেলে কাউকে কিছু না বলে বাবা চলে যাবেন আর সেটা তিনি মেনে নেবেন তা কি করে হয়। এ অফিস শেষ হয় সাতটায়। বস প্রায় রাত দশটা পর্যন্ত কাজ করেন। তিনি আশা করেন অফিসের বাঁকি লোকজনও তাই করবে। 
আরো কিছুক্ষণ স্টাচুর মত হাতজোড় বাবা দাঁড়িয়ে থাকেন। তারপর দরজা দিয়ে বের হবেন ঠিক করেন। 
বাড়িতে আসতেই সূর্য দেখে গ্রাম থেকে বাবার বুড়ো চাচা এসেছেন। গরীব মানুষ। মেয়ের বিয়ে ঠিক হয়েছে। বাবার কাছে সাহায্য চান। বাবা তাঁকে মাঝে মাঝে টাকা পাঠান। তিনি মাঝে মাঝে আসেন। বলেন হাত জোর করে - ভিক্ষা দিক্ষা করে কিছু টাকা নিয়ে যেতে আসছি রে বাপজান। তুমি কিছু দাও। আল্লাহ তোমার ভালা করবো বাবা মোহসিন। বাবা কিছু বলেন না। কেবল চেয়ে দেখেন। তার দাড়ি ওয়ালা বুড়ো চাচা কেমন হাত জোর করে ভিখারীর মত তার কাছে সাহায্য চাইছে। আগামী কাল তার নিজের কী হবে তিনি জানেন না। সূর্য ও দেখে। দেখে তাঁর ভিখারী দাদাকে। সূর্য ঠিক এইভাবে এতদিন মানুষ দেখেনি। সে দেখে যাদের সে শেষ করেছে তাদের চাইতেও কত করুণ এদেন ভিক্ষা করা। সূর্য তাকিয়ে দেখে। আর দেখে।

রাতে বাবা ভিক্ষা চান মায়ের কাছে। মা যেন তাঁকে ছেড়ে চলে না যায়। খুব তাড়াতাড়ি তাঁর গল্প ‘উষাকাশে’ ছাপাবে এমন কথা বলেন। বলেন - তুমি আর একটু অপেক্ষা কর আমার গল্পটা ঠিকই ‘উষাকাশে’ ছাপা হবে। বাথরুমে যেতে যেতে সে কথা শোনে সূর্য। 
মাঝরাতে ঘুম থেকে উঠে একটা নোট লেখে সূর্য। তার আগে তাকিয়ে দেখে খাটের নিচে সেই বাজার করবার ব্যাগ, পালংশাক আর শাকের নিচে ‘ম্যাক্সিম ৯’। ও লেখে ‘আমি সূর্য। দশজন ভিখারীকে আমিই মেরেছি। আর যাদের মেরেছি তারা সকলেই প্রায় বলেছে - মাইরা প্রাণটা বাঁচাইলা। নরক থেকে উদ্ধার বোধকরি একেই বলে। কিন্তু ঘটনা এই আমাদের দেশে ও সমাজে এত সব ভিখারী সেটা ঠিক আমার জানা ছিল না। দেখলাম এই সমাজে একজন মানুষ বাঁচার জন্য, সামান্য কারণে, দিনে দিনে কেমন করে ভিখারী হয়ে যায়। এবং সে নিজেও জানে না সে ভিখারী হয়ে গেছে। সবাইকে মেরে ফেলা সহজ নয় আর ঠিকও হবে না। কাজেই একটি গুলি আমার নিজের জন্য খরচ করলাম। ভয় হয়তো সময়ে আমিও একদিন একজন অনেক বড় ভিখারী হয়ে উঠবো।’
সূর্যের গুলি করা দশ জন ভিখারীর ভেতর কেবল একজন বেঁচেছিল। সেই ছেলেটা। অস্বাভাবিক বড় অন্ডকোষ দেখিয়ে যে ভিক্ষা করে। গুলিটা সেখানে আটকে ছিল। গুলি বের করা হলো। ও বেঁচে গেল। এখন এই গুলির দাগ দেখতে সকলে আসে। ওর পসার বেড়ে গেছে।
নোবেলজয়ী লেখক স্যার বিদ্যাধর সুরজপ্রসাদ নাইপল ঢাকা লিট ফেস্টে আমন্ত্রিত হয়ে ঢাকা ঘুরে গেলেন। আমাদের সাহিত্যের জন্য এটি একটা গুরুত্বপূর্ণ ঘটনা। তাঁকে নিয়ে লিখেছেন মোজাফফর হোসেন

‘এমন কিছু করো, যেন লোকে তোমাকে নিয়ে লেখে; অথবা নিজেই নিজেকে নিয়ে লেখো!’ স্যার ভিএস (বিদ্যাধর সুরজপ্রসাদ) নাইপল দুটোই করেছেন। সমসাময়িক বিশ্বসাহিত্যে একইসঙ্গে প্রশংসিত এবং সমালোচিত লেখক তিনি। এই কারণে ২০০১ সালে নাইপলের সাহিত্যে নোবেল প্রাপ্তির সংবাদ বিশ্বমিডিয়ায় আসে এইভাবে- V.S. Naipaul, a master of prose and controversial interpreter of the developing world, won the centenary Nobel Prize for literature. (লস অ্যাঞ্জেলেস টাইমস, ১২ অক্টোবর ২০০১)।

নাইপল প্রশংসিত তাঁর অসাধারণ সব সাহিত্যসৃষ্টির জন্য। পাঠকমাত্রই তাঁর সরল দ্যুতিময় গদ্যের দ্বারা চমৎকৃত হন। সাহিত্য-সমালোচক ইভলিন মন্তব্য করেছেন - ‘নাইপলের গদ্য তাঁর সমসাময়িক ব্রিটিশ লেখকদের লজ্জায় ফেলে দিয়েছে।’ সেইন্ট লুসিয়ার কবি, আরেক নোবেলজয়ী ডেরেক ওয়ালকট 'neo-colonial apologist' বলে নাইপলের সমালোচনা করলেও তাঁর গদ্যের উৎকর্ষ স্বীকার করে নিয়ে বলেছেন, 'our finest writer of the English sentence'. ভাষার সঙ্গে সঙ্গে নাইপলের সাহিত্য-জাদুটা মিশে আছে তাঁর আখ্যান- কৌশলে ও আঙ্গিকে। গল্পবলার মিহিস্বরে। কোথাও কোনো উচ্ছ্বাস নেই গদ্যে, অথচ একটা অব্যক্ত উত্তেজনা পাঠককে আক্রান্ত করে রাখে শেষ পর্যন্ত। ভাষা ও বর্ণনাকৌশলের মিথষ্ক্রিয়ায় এই রসায়নটা তৈরি হয়। উপহাস, তিরস্কার, রুক্ষতা ও স্বচ্ছতা তাঁর গদ্যের প্রধান অস্ত্র। তিনি দৃশ্যত বাস্তবতার আড়ালের বাস্তবতা তুলে ধরেন নির্দয়ভাবে। এই কারণে ইতিহাসের বিকল্প বক্তা হিসেবে তাঁকে চিহ্নিত করা হয়।

নাইপলের সাহিত্যে মানুষ একধরনের নৈরাশ্যের ভেতর দিয়ে গন্তব্যপথে যাত্রা করে। ঔপনিবেশিক এবং উপনিবেশ-উত্তরকালে মানুষের জীবন মোটেও সুখকর ছিল না। নাইপল নিজেই ‘কলোনিয়াল প্রোডাক্ট’। তাঁর দাদা ব্রিটিশ ঔপনিবেশিক ভারত থেকে শ্রমিক হিসেবে রপ্তানি হয়ে আরেক ব্রিটিশ ঔপনিবেশিক রাষ্ট্র ত্রিনিদাদে চলে আসেন। নাইপলের জন্ম সেখানেই। তিনি মিগুয়েল স্ট্রিটে হিন্দু সাংস্কৃতিক আবহে বেড়ে উঠলেও মিশেছেন, পড়াশুনা করেছেন খ্রিস্টান সম্প্রদায়ের মধ্যে। এরপর অক্সফোর্ডে পড়তে গিয়ে তিনি ইংল্যান্ডে থেকে যান। নাইপল তাঁর নিজের এই 'Many-Sided Background'-এর কারণে উপনিবেশের প্রভাব ও মানুষের স্থানচ্যুত হওয়ার বিষয়টিকে ভালো মতোই বোঝেন। এই বোঝাপড়া তাঁর সামগ্রিক সাহিত্যচেতনাকে ভিন্নভাবে দাঁড় করিয়েছে। তিনি প্রচলিত দৃষ্টির বাইরে থেকে মানুষকে দেখতে শিখেছেন। এই বিকল্পদৃষ্টির কারণেই নাইপল আজ ব্যক্তি-বীক্ষণে অনন্য, ইতিহাস অনুসন্ধানে অপরিহার্য ব্যক্তিত্বে পরিণত হয়েছেন।

কথাসাহিত্যে নাইপলের এই মুনশিয়ানা এক বাক্যে স্বীকার করে নিয়েছেন বিশ্বের অনেক শক্তিশালী লেখক ও সাহিত্য-সমালোচক। লেখকজীবনের শুরুর দিকে নিজের ওপর নাইপলের প্রভাব স্বীকার করে ভারতের প্রখ্যাত কথাশিল্পী অমিতাভ ঘোষ Naipaul and the Nobel শীর্ষক গদ্যে লিখেছেন, 'It was Naipaul who first made it possible for me to think of myself as a writer, working in English…I read him with that intimate, appalled attention which one reserves for oneÕs most skillful interlocutors'.

অন্যদিকে নাইপল বিতর্কিত তাঁর ঠোঁটকাটা স্বভাবের জন্য। অনেক অপ্রীতিকর-স্পর্শকাতর সত্য তিনি অকপটে উচ্চারণ করেন। হুটহাট করে ‘আপত্তিকর’ কথা বলাতেও পটু তিনি। ভারত এবং মুসলিম-বিশ্ব সম্পর্কে নাইপলের যে পর্যবেক্ষণ, তা যেমন সত্য, তেমনই ভ্রান্তও। ব্যক্তিজীবনে অসংখ্য নারীঘটিত বিষয় ছাড়াও নাইপল তাঁর অগ্রজ কিংবা সমসাময়িক অনেক সাহিত্যিককে নিয়ে ‘উল্টাপাল্টা’ কথাবার্তা বলেও প্রায়ই সংবাদের শিরোনাম হয়েছেন।


তিনবার নিজের পূর্বপুরুষের দেশ ভারত-ভ্রমণের অভিজ্ঞতা নিয়ে লিখেছেন তিনটি বই: ‘এ্যান এরিয়া অব ডার্কনেস’ (১৯৬৪), ‘ইন্ডিয়া: অ্যান উনডেড সিভিলাইজেশান’ (১৯৭৭) এবং ‘ইন্ডিয়া: এ মিলিয়ন মিউটিনিজ নাউ’ (১৯৯০)। বইগুলোর শিরোনাম দেখেই বোঝা যাচ্ছে ভারতীয়দের জন্য খুব সুখকর কিছু লেখেননি তিনি। তিনি লিখেছেন: ‘ভারতে লোকে সর্বত্র মলত্যাগ করে। রেললাইনের ধারে, মাঠের ধারে, রাস্তার ধারে, নদীর ধারে, সমুদ্রতীরে কোথাও হাগতে বাকি রাখে না।’

ভারত বহুভাষাভাষী মানুষের দেশ। সব ভাষার সাহিত্য সম্পর্কে বিশদ না জেনেই মন্তব্য করেছেন: ‘ইংরেজি ছাড়া অন্য ভারতীয় ভাষায় এখন কোনো লেখালেখি হচ্ছে না।’ ভারতীয় বাঙালিদের সম্পর্কেও তাঁর মন্তব্য যথেষ্ট নেতিবাচক। এক জায়গায় লিখেছেন: ‘লোকটা খারাপ। শুধু বাঙালি আর অপরাধীদের সঙ্গে মেশে।’

মুসলিম-বিশ্বে সমালোচিত হয়েছেন ‘অ্যামাং দ্য বিলিভার’স্: অ্যান ইসলামিক জার্নি’ (১৯৮১) এবং ‘বিয়ন্ড বিলিফ: ইসলামিক এক্সকারশনস্ অ্যামাং দ্য কনভার্টেড পিপলস্’ (১৯৯৮) গ্রন্থ দু’টির কারণে। ইরান, ইরাক, পাকিস্তান, ইন্দোনেশিয়া ও মালয়েশিয়া ভ্রমণের অভিজ্ঞতা থেকে লেখেন, ইসলাম প্রকৃতপক্ষে ঔপনিবেশিকতার চেয়েও খারাপ। ইসলাম সম্পর্কে নাইপল আরো বলেন, It (Islam) has had a calamitous effect on converted peoples. To be converted you have to destroy your past, destroy your history. You have to stamp on it, you have to say Ômy ancestral culture does not exist, it doesnÕt matter.

আফ্রিকার উগান্ডা সফরকালে তিনি বলেন, ‘আফ্রিকানদের খালি লাথি মারা দরকার। লাথির ভাষাটাই কেবল তারা বোঝে।’ আফ্রিকার ভবিষ্যৎ সম্পর্কে নাইপলকে প্রশ্ন করা হলে তিনি বলেন, ‘আফ্রিকার কোনো ভবিষ্যৎ নেই।’ ত্রিনিদাদ সম্পর্কে বলেন, ত্রিনিদাদ হলো 'unimportant, uncreative, cynical, a dot on the map'.

কেবল ভারত কিংবা মুসলিমবিশ্ব নয়, সামগ্রিকভাবে নাইপল গোটা বিশ্ব নিয়েই চরম হতাশ একজন মানুষ। তাঁর প্রমাণ আমরা পাই মার্কিন ভ্রমণলেখক ও কথাসাহিত্যিক পল থেরোক্সকে যখন তিনি বলেন, 'The melancholy thing about the world is that it is full of stupid people; and the world is run for the benefit of the stupid and common'.

নাইপলকে নিয়ে এখানেই সমালোচনার শেষ নয়। তিনি অগ্রজ এবং সমসাময়িক অনেক লেখককে নিয়ে এমন কিছু মন্তব্য করেছেন, যা একজন লেখকের করা উচিত নয়। যেমন তিনি মার্কিন বংশোদ্ভূত ব্রিটিশ লেখক হেনরি জেমস সম্পর্কে বলেছেন, ‘বিশ্বের সবচেয়ে বাজে লেখক’। আবার নোবেলজয়ী মার্কিন কথাশিল্পী হেমিংওয়ে সম্পর্কে তাঁর মন্তব্য, ‘তিনি (হেমিংওয়ে) সব সময় একজন আমেরিকান হিসেবে নিজেকে জাহির করায় ব্যস্ত ছিলেন।’

১৯৮৬ সালে নাইজেরিয়ার সাহিত্যিক ওলে সোয়িংকা সাহিত্যে নোবেল পেলে নাইপল বলেছিলেন, তিনি (ওলে সোয়িংকা) আসলেই কী কিছু লিখেছেন! এরপর নাইপল যা বলেছিলেন, তা আরো বাজে - ‘নোবেল কমিটি অনেক উচ্চতা থেকে মাঝেমধ্যে হিসু করে।’ ই এম ফস্টার সম্পর্কে তিনি বলেন, 'Forster of course has his own purposes in India. He is a homosexual and he has his time in India… He just knew the court and a few middle-class Indians and a few garden boys whom he wished to seduce'.

২০০১ সালে এক সাক্ষাৎকারে নাইপলকে জিজ্ঞেস করা হয়েছিল, তিনি তাঁর তুল্য বিশ্বসাহিত্যে কোনো নারী সাহিত্যিক আছে বলে মনে করেন কিনা। উত্তরে তিনি সরাসরি বলে দিয়েছিলেন, ‘না। নেই।’ এরপর তিনি জেন অস্টিন, ভার্জিনিয়া উলফের মতো প্রথিতযশা নারী সাহিত্যিকদের উড়িয়ে দিয়ে বলেছিলেন, ‘আমি একটি প্যারা পড়েই বলে দিতে পারি, লেখক নারী না পুরুষ। কারণ নারীরা ভীষণ আবেগী হন। বিশ্ব সম্পর্কে তাদের ধারণা খুবই সংকীর্ণ। নিশ্চিত করেই নারীরা তার গৃৃহের একক কর্তা নন, এই বিষয়টা তাদের লেখালেখিতে প্রভাব ফেলে থাকতে পারে। নাইপলের এই মন্তব্যের কারণে বিশ্বে নারীবাদীরা তাঁর তীব্র প্রতিবাদ জানান। এমনিতেই নাইপলের ব্যক্তিজীবন থেকে সাহিত্যে নারীদের উপস্থাপনা নিয়ে নানা সময়ে নারীবাদীরা সমালোচনা করেছেন।

এভাবেই বিশ্বসাহিত্যে তর্কে-বিতর্কে এবং শ্রেষ্ঠত্বে টিকে আছেন ভারতীয় বংশোদ্ভূত এই লেখক।

সংক্ষেপে নাইপল

বিখ্যাত কথাসাহিত্যিক, ভ্রমণলেখক এবং প্রাবন্ধিক ভি এস নাইপলের জন্ম ত্রিনিদাদের চাগুয়ানাস শহরে, ১৯৩২ সালের ১৭ আগস্ট। শৈশব কেটেছে হিন্দু-সংস্কৃতির মধ্যে; পড়াশোনা করেছেন ব্রিটিশ পাবলিক স্কুলে। ১৯৫০ সালে বৃত্তি নিয়ে চলে যান ইংল্যান্ড। সেখানে অক্সফোর্ড ইউনিভার্সিটি কলেজে অধ্যয়ন করেন। প্রবেশ করেন লেখালেখির জগতে। উপনিবেশ এবং নির্বাসন তাঁর সাহিত্যের প্রধান বিষয়। দীর্ঘ ৫০ বছরের সমৃদ্ধ সাহিত্যজীবনে ৩০টিরও অধিক উপন্যাস এবং অন্যান্য গ্রন্থ রচনা করেছেন। ‘এ হাউজ ফর মিস্টার বিশ্বাস’ (১৯৬১) লিখে প্রথম আলোচনায় উঠে আসেন। উপন্যাসটি বিংশ শতকের শ্রেষ্ঠ শত উপন্যাসের তালিকায় স্থান পেয়েছে। টাইম ম্যাগাজিনের শত বছরের শীর্ষ-১০০ উপন্যাসের তালিকাতেও আছে। এছাড়া ‘দ্য মিমিক ম্যান’ (১৯৬৭), ‘ইন এ ফ্রি স্টেইট’ (১৯৭১), ‘এ বেন্ড ইন দ্য রিভার’ (১৯৭৯), ‘এ ওয়ে ইন দ্য ওয়ার্ল্ড’ (১৯৯৪), ‘হাফ এ লাইফ’ (২০০১), ‘ম্যাজিক সীডস্’ (২০০৪) তাঁর উল্লেখযোগ্য উপন্যাস। ‘ইন এ ফ্রি স্টেইট’ উপন্যাসের জন্য তিনি ১৯৭১ সালে ‘ম্যান বুকার’ পুরস্কার লাভ করেন।

পরবর্তীকালে তিনি তাঁর সাহিত্যকর্মের স্বীকৃতি হিসেবে নোবেল পুরস্কার (২০০১) অর্জন করেন। ১৯৮৯ সালে ব্রিটিশ সরকার তাঁকে ‘নাইট’ উপাধি প্রদান করে। এছাড়া, নাইপল ইংল্যান্ডের কেমব্রিজ ইউনিভার্সিটি এবং নিউ ইয়র্কের কলাম্বিয়া ইউনিভার্সিটি থেকে সম্মানিত ডক্টরেট ডিগ্রি লাভ করেছেন। বর্তমানে তিনি ব্রিটিশ নাগরিক। লন্ডনে বসবাস করছেন। ব্যক্তিগত জীবনে নাইপল প্যাট্রিসিয়া হেইলের সঙ্গে ৪১ বছর দাম্পত্যজীকবন যাপন করেন। এই নারীর সঙ্গে বিবাহিত থাকা অবস্থায় মার্গারেট মারি বলে বিবাহিতা আরেক অ্যাংলো-আর্জেন্টিনিয়ান নারীর সঙ্গে তাঁর পরকীয়া প্রেমের সম্পর্ক ছিল। ক্যানসারে প্যাট্রিসিয়া হেইলের মৃত্যুর দু’মাস পর নাইপল দু’বারের ডিভোর্সি পাকিস্তানি সাংবাদিক নাদিরা খানুম আলভিকে বিয়ে করেন।

সব মিলিয়ে নাইপলের ব্যক্তিজীবন যেমন বহুবর্ণিল, তেমনি সৃষ্টিশীল জগৎও বৈচিত্র্যপূর্ণ। লেখক হিসেবে তিনি সমালোচিত হলেও অগ্রাহ্য করার উপায় নেই।
আমার আশিক তুমি
জীবন তেরি সাথ, 
আমার জান বন্ধু
ঘুমাও আজকে রাত 

তুষারকে মেসেজটা সেন্ড করতে না করতেই আসিফের ফোন। উফ্! কত ভালোবাসা কত প্রেমিক মোর বলেই ফোন তুলল সুজানা। হাই; আসসালামু আলাইকুম সুজানা 

এই আমাকে সালাম দিচ্ছ কেন আসিফ ? আমি কী তোমার বস না টিচার ? বা রে, তুমি আমার হাজার হোক মানে (আসিফ ইতস্তত করতে করতে বলে আবুল কাশেমের পূর্ব-পরিচিতা) ও আচ্ছা আচ্ছা বলতে বলতে সুজানা তো হেসে কুটি কুটি। কী বললে আবুল কাশেম? সে এখন আমার কাছে মৃত। আমি তাকে ভুলে গেছি। সে আমার উপযুক্ত নয়। আসিফ হাসতে হাসতে বলে ও সত্যি; তাই?

আমি ভেবেছি এখনও তুমি তার কথা ভেবে কাঁদ কিনা। নাহ্ সুজানার ভালোবাসা এত সস্তা না যে চাইলেই পেয়ে যাবে; তার জন্য আমি এত কাঁদতে পারব না, পারব না চোখের জলে লোনা সাগর তৈরি করতে।

থাক সুজানা এসব কথা। 

বল তুমি কেমন আছ? কী খেয়েছ আজ? কী পরেছ আজ? সুজানা আসিফের প্রশ্নের উত্তর দিল একে একে। কিন্তু শেষের উত্তর দিতেই আসিফ চমকে উঠল। কেমন জানি শব্দ, মনে হয় যেন ফোনের ও-প্রান্তে ভালোবাসার ঢেউ লেগেছে। আসিফটা বরাবরই এমন। শুধু কী পড়ে আছে সুজানা। উল্টাপাল্টা প্রশ্ন! সুজানাও কম যায় না। এমন উত্তর দেয় যে আসিফকে বোল্ড আউট করে ছাড়ে। 

আসিফ সুজানার ভালোবাসায় মশগুল। কিছুতেই ফোন ছাড়ছে না। ওদিকে সাগর একের পর এক কল করে যাচ্ছে। সুজানা ওর নম্বর দেখতে পাচ্ছে। আসিফ সহজে ফোন ছাড়বে না। এবার সুজানা চট করে বলে ফেলে, এই আসিফ আমার ভাবী বোধহয় জেগে উঠেছে। সকালে ভাবী উঠেই আমাকে রাত জেগে কথা বলার চৌদ্দটা বাজাবে। ও তাই, রেখে দাও লক্ষ্মীটি উমা, উমু। এই কি হচ্ছে এসব। সুজানা তোমাকে ভালোবাসছি, বুঝ না চুমুৃ। সুজানা ঢং বলে লাইনটা কেটে দেয়। 

এবার সুজানা ভাবে সাগরকে কীভাবে কল দেয়া যায়; আমার ফোন ওয়েটিং দেখে নিশ্চয় এতক্ষণে রেগে বসে আছে। সুজানা দুরু দুরু বুকে ফোন দেয় সাগরকে। ও-পাশে রিংটোন বাজছে। সাগর রিসিভ করে হ্যালো বলতেই সুজানা খুশিতে আত্মহারা।ও গান ধরে-তুমি আসতে চেয়েছিলে পরশুকাল, কেন আসনি। তুমি কি আমার বন্ধু, কাল ভালোবাসনি। সাগর হাসে আর সুজানার মিষ্টি কণ্ঠের জবাব দেয়। এই রাগ করো না লক্ষ্মীটি আমার, আমি তবে মরে যাব, মরে যাব। এই সুজানা তুমি এতক্ষণ ফোন ধরোনি কেন? আর বলো না, আপুটা না রাতবিরাতে ফোন করে বসে। তাই তোমার কল ধরতে এত দেরি হলো। আপু যতক্ষণ ফোন নিজ থেকে ছাড়ছিল না, ততক্ষণ আমি কিছু বলি নাই। পাছে আপু যদি মাইন্ড করে। ভালো করেছ, ভালো করেছ বলে সাগর। 

জোরে এক নিশ্বাস ছেড়ে সাগর বলে এই কেমন আছ প্রিয়া বল না। ভালো আছি সাগর। কাল কোথায় ছিলে? কাল সারাদিন অফিসের কাজে খুব ব্যস্ত ছিলাম। তাই রাতে আর তোমাকে কল দিতে পারিনি। খুব তাড়াতাড়ি ঘুমিয়েছিলাম। সকাল আটটা পর্যন্ত। আজও আমি খুব ক্লান্ত। অফিসে খুব ঝামেলা যাচ্ছে। তারপরও তোমার কথা ভেবে, আর তাছাড়া আমিও তোমার সঙ্গে কথা না বলে থাকতে পারছিলাম না। থাক থাক আর বলতে হবে না। অভিমানের সুরে কেঁদে ওঠে সুজানা। এই কাঁদছ কেন সুজানা, তোমার নিঃশ্বাস আজ খুব ভারি লাগছে। জানি তোমাকে আজ খুব সুন্দর লাগছে। জান, সুজানা তুমি যখন কাঁদ, তোমাকে তখন দেখতে খুব ইচ্ছে করে। থাক আর দেখতে হবে না। ওপাশে সাগরের হাসি শোনা যায়। এই তোমাকে একটু...। এই খবরদার; ভালো হবে না বলছি সাগর। সাগরের ভালোবাসা যখন মাঝ নদীতে, তখন সুজানার ফোনে নাসিরের কল। এই বাথরুমে যাব বলে সুজানা সাগরের ফোন কেটে দেয়। 

সুজানা অপেক্ষায় থাকে নাসিরের দ্বিতীয় কলের। ফোন বেজে ওঠে। সুজানা চট করে ফোন রিসিভ করে। হাই নাসির; কেমন আছেন? এখনও নাসিরের সঙ্গে সুজানার আপনি সন্বোধন। নাসিরকে সুজানার কেন জানি লজ্জা লজ্জা লাগে। এখনও ওর সঙ্গে ইজি হতে পারছে না। নাসিরের মধ্যেও তাই। মনে হয়, এখনও ছাত্র তাই। তাছাড়া নাসিরের কণ্ঠটা শুনলে কেমন জানি লাগে সুজানার। বুকের ভেতরটা যেন মোচড় দিয়ে ওঠে। নিঝুম রাত। চারদিক শুনশান। মাঝে মাঝে বিচিত্র পোকার শব্দ। সুজানা, নাসির দু’জনেই চুপচাপ। শুধু নিঃশ্বাসের শব্দ দু’জনের। হঠাৎ, দু’জনেই একসঙ্গে হেসে ওঠে। নাসির গান ধরে, ‘তুমি বরুনা হলে আমি হব সুনীল। তুমি আকাশ হলে,..।’ সুজানা চোখের জল ফেলে আর তন্ময় হয়ে শুনে নাসিরের কণ্ঠে গান। কারণ এই গানটা সুজানাকে অন্যরকম জগতে নিয়ে যায়। আর নাসিরকে কেন এত ভালো লাগে, অথচ সুজানা তাকে এখনও দেখেনি, কখনও দেখবে কিনা জানে না। আজ সুজানার নিজের উপর ঘৃণা হয়; ওর এসব টাইম পাস নামে খেলার কথা ভেবে। 

সুজানার কান্নার শব্দে নাসির থামে। এই কাঁদছেন কেন? এমন সময় ট্রেনের ঝিকঝিক শব্দে নাসির বলে, এই সুজানা আপনার ওখানে ট্রেন যাচ্ছে? রাতের ট্রেন আমার ভীষণ ভালো লাগে। তাই! তাহলে চলে আসেন না একদিন আমাদের এখানে ট্রেনে করে। আসব সুজানা। আগে বলুন, আপনার সম্পর্কে আমাকে সবকিছু, আমি আপনার সম্বন্ধে জানতে চাই সব। আপনার শারীরিক, মানসিক সব! সুজানা বলতে থাকে। নাসির ফাঁকে ফাঁকে কবিতা শোনায় সুজানাকে। ওদের কথা শেষ যেন হতেই চায় না। 

দু’জন যখন দু’জনার কথার মাঝে বিভোর, ঠিক তখনই লাইনটা কেটে যায়। সুজানা বোঝে, নাসিরের ব্যালেন্স শেষ। চট করে সুজানা ব্যাক করে। সুজানা বলে, ভোর হতে আর দেরি নেই। আজ রাখি। নাসির বাধা দেয়। আর একটু সুজানা। আমার না হয় ভীষণ খারাপ লাগবে। ওরা দু’জন আরো ঘণ্টাখানেক কথা বলে। 

ভোর প্রায় হয়ে এল। দু’জনে ভোর উপভোগ করে কিছুক্ষণ। পাখিদের গান শোনে। নাসিরের ঘুম আসে। সুজানাকে ঘুমাতে বলে নাসির। নাসিরই ফোন কেটে দেয়। জানে, ও নিজে থেকে কাটবে না। সুজানা বুঝতে পারে নাসির ওকে সত্যি ভালোবাসে। একমাত্র নাসিরের ভালোবাসায় অশ্লীল কিছু ও দেখেনি। সুজানা ঘুমানোর জন্য চোখ বোজে, আর মনে মনে প্রতিজ্ঞা করে টাইম পাস নামে এসব ধোঁকাবাজি থেকে ও এবার মুক্তি নেবে। এবার এই একজনই হবে ওর চিরদিনের টাইম।
ঘুমের দেশ তামসং 

নির্জন, নিরিবিলি, শহুরে কোলাহল থেকে অনেক দূরে। চারদিকে সবুজ ল্যান্ডস্কেপ আর সামনে রুপোলি কাঞ্চনজঙ্ঘা। চামং ভ্যালির তামসং ঘুরে এলেন ইন্দিরা মুখোপাধ্যায়।
গত বছর ভূত চতুর্দশী আর দীপাবলিতে শব্দবাজির আতঙ্কে পালিয়েছিলাম মহানগরের ভিড় ছেড়ে। দার্জিলিংয়ের ঘুম ছাড়িয়ে কিছুটা পশ্চিমে নেমে গিয়ে তামসং চা বাগান। একটু নিরিবিলি খুঁজতেই যাওয়া। অনলাইন বুকিংও পেয়ে গেলাম। বাগডোগরা বিমানবন্দর থেকে গাড়িতে পেরলাম সুকনা মিলিটারি ক্যান্টনমেন্ট। টি-এস্টেটের মধ্যে দিয়ে পথ চলা। ঝকঝকে সবুজ চারপাশ আর মধ্যে চা বাগিচা। নদী আর সেতু পেরিয়ে চলেছি। চড়াই-উৎরাই পেরিয়ে ধানখেত, ভুট্টাখেত ছাড়িয়ে চলেছি উপরের দিকে। যত উচ্চতা বাড়ে তত বাড়ে ঠান্ডা হাওয়ার ধারা। হঠাৎ শোনা গেল সুউচ্চ পাহাড়ের মাথা থেকে ঝোরার কলকলানি। ক্রমশ সবুজ আরও ঘন হয়ে আসে। মেঘের মধ্যে দিয়ে চলছি কখনও, কখনও আবার কুয়াশা আদর করে যায়। এসে গেল টয় ট্রেনের বিখ্যাত সেই ট্র্যাক। ঘুম এল বুঝি। পাহাড়, মাটি ডিঙিয়ে, মানুষের ঘরদোরের উঠোনের কোল ঘেঁষে, ঘুমের এই টয় ট্রেনের ট্র্যাক। ট্রেন আসার আগে-পরে স্থানীয় মানুষের লেপ কম্বল শুকোয় এই ট্র্যাকে। লোকেরা উবু হয়ে বসে আড্ডা দেন এখানেই। ট্রেন আসার শব্দে হুড়মুড়িয়ে সব পত্রপাঠ উঠিয়ে ফেলেন তাঁরা। এবার পিটস্টপ মধ্যাহ্নভোজনের। কার্শিয়ং-এ WBTDC-এর পরিছন্ন হোটেলে চিকেন মোমো আর স্যুপ দিয়ে উদরপূর্তি করে আবারও চললাম আমরা, রাজকীয় ধুতরোর খামখেয়ালি জঙ্গলের মধ্যে দিয়ে। কোথাও হলুদ, কোথাও সাদা আবার কোথাও ধুতরো আগুনরঙা। বিকেলের রোদ থাকতে থাকতেই পৌঁছে গেলাম তামসং টি রিট্রিটে। ব্রিটিশ আমলের চা বাগান ঢেলে সাজানো। বাগানের ম্যানেজারের পূর্বতন বাংলোটি এখন রিসর্টে পরিণত। ঘরের সংখ্যা মোটে চারটি। তাই ট্যুরিস্ট কম। পেল্লাই বেডরুম, ডাইনিং রুম, টয়লেট আর কাঞ্চনজঙ্ঘার দিকে মুখ করে উন্মুক্ত বারান্দা, মন ভরে গেল। ফুলে ফুলে ছয়লাপ চারদিক। সামনে বিশাল সবুজ লন। বাইরে দিয়ে পয়েনসেটিয়ার বেড়া। টুকটুকে লাল ফুল ফুটে রয়েছে। বাগানের সামনেই প্রাচীন দুটি ক্যামেলিয়া গাছ। ক্যামেলিয়া ফুটে আছে থোকা থোকা।



পৌঁছনোর সঙ্গে সঙ্গেই উষ্ণ অভিনন্দন গলায় সিল্কের উত্তরীয় পরিধানে আর সেই বিখ্যাত সুগন্ধী জৈব চায়ের আমন্ত্রণে। পথের ক্লান্তি নিমেষে উধাও। পরের দিনের প্ল্যান ছকে নিলাম। ভোরে উঠেই ঘরের জানলার পরদা সরিয়ে দিতেই হাজির হয়ে গেল রুপোলি পোশাক পরা কাঞ্চনজঙ্ঘা। আমরা উৎফুল্ল। শাল, টুপি জড়িয়ে বাইরে বেরিয়ে কাঞ্চনজঙ্ঘার মাথায় সূর্যের প্রথম সোনা রোদ্দুর পড়ার মুহূর্তটা ডিজিটাল ক্লিকে ধরার চেষ্টা করলাম।এই রিট্রিটে মাত্র কয়েকজন অতিথি তখন। দুপুর আর রাতের খাবারের অর্ডার নিলেন ম্যানেজার। খুবই অতিথিবত্সল। খাওয়াদাওয়ার গুণমানও উত্কৃষ্ট।
তামসং চা বাগানের স্থাপনা কীভাবে হয়েছিল জানলাম। দার্জিলিংয়ের সোনার উপত্যকায় উচ্চমানের চা চাষের পেছনে নাকি রয়েছে স্থানীয় হিন্দু দেবী তামসার আশীর্বাদ। শোনা যায় পাহাড়ের মাথায় কাঞ্চনজঙ্ঘার কোলে প্রায় পাঁচহাজার ফুট উঁচুতে খাড়াই পাহাড়ে সর্বক্ষণ জেগে থাকেন এই দেবী। ঘুটঘুট্টে অন্ধকার এক গুহার মধ্যে এই জাগ্রত দেবীর বাস। পাহাড়ের চূড়োয় গুহামন্দিরের মাথায় সর্বক্ষণ ঝরে পড়ছে এক পাহাড়ি ঝোরা, যেন নিজেকে সে দেবীর কাছে সমর্পণ করেছে। মন্দিরের পাশে প্রাচীন এক বকুলগাছ। সবুজে সবুজ আশপাশ। অজস্র ফার্নের সমাহার সেখানে। ভেজা ভেজা গন্ধ চারপাশে। আর এই দেবীকে উত্সর্গ করেই তাঁর নামে চামং ভ্যালির তামসং চা বাগান। টি এস্টেট স্থাপিত হয়েছিল ১৮৬৭ সালে। তখন ব্রিটিশ রাজত্ব। স্বাধীনতার বহু পরে হয়েছে হাতবদল। স্থানীয় মানুষদের উপজীবিকা এই চা-বাগানকে কেন্দ্র করে। এখন প্রায় ৪৮০জন কাজ করেন এখানে। এই মানুষগুলোর থাকার ব্যবস্থা, খাওয়াদাওয়া, ওষুধপত্র সবকিছুর বন্দোবস্ত করতে হয় চা-বাগানকে।
আমাদের চারপাশে এমন অনেক মানুষ থাকেন যাঁদের আচরণ বেশ অস্বাভাবিক। এঁদের মধ্যে কেউ কেউ খামখেয়ালি, বদমেজাজি, একগুঁয়ে, কেউ আবার অহঙ্কারী, অন্যদের আঘাত আর সমালোচনা করতেই তাঁদের সুখ। কেউ আবার সবসময় নেগেটিভ চিন্তাভাবনা করেন অথবা সব ব্যাপারেই পরনির্ভরশীল। এঁদের সঙ্গে অন্য মানসিক রোগীদের প্রধান পার্থক্য, এঁরা কখনওই নিজেদের অসুস্থ বলে মনে করেন না। ফলে নিজেদের আচরণ সংশোধন করার কোনও চেষ্টাই করে না। এঁদের অনেকেই আসলে পার্সোনালিটি ডিজ়অর্ডার বা ব্যক্তিত্বের বিকারে আক্রান্ত। আপনার ছেলেকে এঁদের দলেই ফেলা যায়।

আপনার ছেলের আচরণের যে বর্ণনা আপনি দিয়েছেন তাতে ওর সমস্যাটাকে বর্ডারলাইন পার্সোনালিটি ডিজ়অর্ডার-এর মধ্যে ফেলা যেতে পারে। এর প্রধান উপসর্গ আবেগের চূড়ান্ত বিশৃঙ্খলা। যাঁরা কখনও অবসাদ আর কখনও উত্তেজনা অর্থাৎ বাইপোলার মুড ডিজ়অর্ডারে ভোগেন তাঁদের সঙ্গে আপনার ছেলের আচরণের যথেষ্ট মিল রয়েছে। বর্ডারলাইন ব্যক্তিত্বের মানুষদের যে কোনও আচরণেই একটা বাড়াবাড়িভাব লক্ষ করা যায়। যাঁকে পছন্দ তাঁর জন্য এঁরা সবকিছু করতে চান। আবার তাঁর আচরণে সামান্য ত্রুটি দেখলেই তাঁকে চিরদিনের জন্য ত্যাগ করতেও দ্বিধা করেন না। যেহেতু এঁরা সবসময় অন্যদের কাছ থেকে নিঃশ্বর্ত আনুগত্য আশা করে, কারওর সঙ্গেই এঁদের বন্ধুত্ব বেশিদিন স্থায়ী হয় না। বাবা-মা বা দাদা-দিদির মতো কাছের মানুষ যাঁরা এঁদের ছেড়ে যেতে পারেন না, তাঁদের সবসময় তটস্ত হয়ে থাকতে হয়। এঁদের মেজাজ-মর্জির সঙ্গে তাল মিলিয়ে চলতে হয়। বর্ডারলাইন ব্যাক্তিত্বের ছেলেমেয়েরা কথায় কথায় আত্মহননের হুমকি দেয়। হাতের শিরা কেটে কিংবা ঘুমের বড়ি খেয়ে আত্মহত্যার চেষ্টাও করে। অবসাদ থেকে যে এরা এমন করে তা বলা যাবে না। আত্মহত্যার চেষ্টা করার প্রধান উদ্দেশ্য অন্যকে বাগে আনা বা নিজের মতকে প্রতিষ্ঠা করা। সেদিক থেকে এঁদের আচরণকে ব্ল্যাকমেল হিসেবে ধরা যেতে পারে।

আপনার ছেলের বিকারগ্রস্ত আচরণের পিছনে আপনাদের যৌথ পরিবারের সিনিয়র সদস্যরা যে কিছুটা হলেও দায়ী তা অস্বীকার করা যাবে না। কোনও যৌথ পরিবারে একটি মাত্র শিশু যখন বড় হয়, স্বভাবতই সে অনেকের নজরের মধ্যে থাকে। তাছাড়া ছোটবেলার অ্যাজ়মার কারণেই ও বাড়তি প্রশ্রয় পেয়েছে। অনেক যৌথ পরিবারে ডিসিপ্লিনের সমস্যা থাকে। ছেলে বা মেয়ে অন্যায় করলে বাবা-মা বকাবকি করলে দাদু-ঠাকুমা বাধা দেন। এতে শিশুটির মধ্যে ন্যায় অন্যায় বোধটাই তৈরি হয় না। তাছাড়া ছোটবেলা থেকে এদের মধ্যে যে তুচ্ছ অহংবোধ জেগে ওঠে তার জন্যও এরা পরবর্তীকালে মানসিক বিকৃতির শিকার হয়। যেহেতু ওর মধ্যে অপরাধবোধের অভাব রয়েছে ওকে কাউন্সেলিংয়ের জন্য মনোবিদের কাছে নিয়ে যাওয়াটাও কঠিন। ওকে ঠিক রাস্তা দেখানোর জন্য আপনাদের একটু কঠিন হতে হবে। ওর ব্ল্যাকমেলের কাছে নতিস্বীকার করা বন্ধ করুন। অন্যায় করলে ওকে এড়িয়ে চলুন। মুড ভাল থাকলে ওকে বিষয়গুলি বোঝানোর চেষ্টা করুন। এতে ওর আচরণে খানিকটা সংশোধন হতে পারে। যদি মনোবিদের কাছ থেকে কাউন্সেলিং করাতে পারেন তাহলে অনেকটাই উপকার পাবেন।


তামসং-এর সুগন্ধী চা হল দার্জিলিংয়ের বিখ্যাত চা। সম্পূর্ণ অর্গ্যানিক এই চা। কোনও রকম রাসায়নিক সার কিম্বা কীটনাশক স্প্রে ব্যবহার করা হয়না এই চা বাগানে। আর এখানকার অধিবাসীদের দৃঢ় বিশ্বাস তামসা দেবী সর্বক্ষণ পাহারা দিচ্ছেন এই বাগানকে। চা বাগানের সবুজ, সুর‌্যিয়ালিস্টিক ল্যান্ডস্কেপ আর মন্দিরের মাহাত্ম্য বেশ অনুভূত হয় মাটিতে পা দিলেই। সর্বোপরি তামসং থেকে দার্জিলিং হিমালয়ের কাঞ্চনজঙ্ঘা রেঞ্জটা অপূর্ব দৃশ্যমান। দূরের রুপোলি পাহাড় চূড়ো, হালকা ঠান্ডার আমেজ, অনবদ্য জলবায়ু যেন পুরোপুরিভাবে মিলেমিশে এক হয়ে গেছে তামসং চায়ের সুগন্ধী কেমিষ্ট্রির সঙ্গে। এখানকার কোয়ালিটি কন্ট্রোল বেশ জবরদস্ত তা চায়ের ফ্যাক্টরি পরিদর্শনে গিয়েই বুঝলাম। চা পাতা প্লাকিং থেকে প্যাকেজিং সব হয় অত্যন্ত উত্কর্ষের সঙ্গে। বাগানে ঢোকার আগে বহু স্থানে দেখা গেল জৈব সার বা জঞ্জাল থেকে কম্পোস্টিং-এর সুব্যবস্থা। আমার এই প্রথম চায়ের ফ্যাক্টরি দেখা। ঘুমের এই প্রত্যন্ত গ্রামে পাহাড়ি পাকদণ্ডী বেয়ে হাঁটতে গিয়ে খেয়াল করেছি কিছুদূর অন্তর অন্তর চা গাছের পাতা ওজন করার শেড। স্থানীয় যুবতী, প্রৌঢ়া এবং বৃদ্ধারা চা পাতা তুলে এনে সেখানে আসেন আর প্রতিদিন ৪-৫ কেজি করে চা পাতা তাঁদের সেখানে জমা দিতে হয়। সংগৃহীত সব চা পাতাকে ফ্যাক্টরির মধ্যে ইলেকট্রিক ফ্যানের সাহায্যে শুকনো করা হয়। ফ্যাক্টরির মধ্যে ঢোকার আগে হাত ধুয়ে নিতে হয় কারণ কোনওরকম জীবাণুর সংক্রমণ হলে চা পাতায় ছত্রাক হয়ে পুরো ছেয়ে যেতে পারে। মাথায় টুপি আর এপ্রন পরে এগিয়ে গেলাম। ইলেকট্রিক টারবাইনের দাপুটে হাওয়ায় ধাতব ট্রে-এর ওপরে সবুজ চা পাতা শুষ্ককরণের পালা চলছে। এরপর প্রসেসিং-এর বহু স্তর পেরিয়ে সেই চা প্যাকেট করা হয়।
অন্দরসজ্জায় অনেকটা জায়গা নয় বরং দরকার রুচিবোধ এবং সৃজনশীল ভাবনা। ইট কাঠের জঙ্গলে, এক চিলতে ফ্ল্যাটের মধ্যেও প্রকৃতির কাছাকাছি, প্রকৃতির পাশাপাশি বাস করা সম্ভব তা অদিতি চক্রবর্তীর অন্দরমহলে ঢুকলেই বোঝা যায়। কলকাতার উপকণ্ঠে ৭৪০ স্কোয়ার ফুটের একটি সাজানোগোছানো ফ্ল্যাট। ফ্ল্যাটটির অন্দরের প্রতিটি কোণায় ধরা পড়ছে রুচিবোধ ও প্রকৃতির মেলবন্ধন। তাঁর বাড়িটি আসলে তাঁর নিজস্ব ভাবনাচিন্তার ফসল। অদিতি নিজে একজন শিল্পী। তিনি ছবি আঁকেন, গয়না তৈরি করেন, স্কাল্পচারেও তাঁর আগ্রহ আছে। তাই বাড়িটিকে অনায়াসে তাঁর শিল্পীসত্তার এক্সটেনশন বলা যেতে পারে। আসলে ইন্টিরিয়র ডেকরেশনের মাধ্যমে ফুটে উঠতে পারে একজন মানুষের পার্সোনালিটি। ফ্ল্যাটটি ছোট হলেও তার মধ্যেই অদিতি সুন্দর করে সাজিয়ে তুলেছেন তাঁর অন্দর। অন্দরসজ্জার উপকরণগুলির মধ্যে প্রধান কাঠ এবং মেটাল। “আমি কাঠ ভীষণ ভালবাসি। প্লাইউডের ফার্নিচার আমার একদম ভাল লাগে না। তাই আমার বাড়ির সব ফার্নিাচারই কাঠের। কাঠের মধ্যেও আমার বেশি পছন্দ একটু গাঢ় রঙের কাঠ। তাই আমি ফার্নিচারের ক্ষেত্রে মেহগিনি ফিনিশটাই প্রেফার করি।” ঘরে ঢুকেই ড্রয়িংরুম। মেহগিনি ফিনিশের কাঠের সোফাসেটের উপর অদিতির নিজের হাতে তৈরি কুশান কভার। গাঢ় সবুজ রঙের সোফার উপর রিচ ভাইব্র্যান্ট হলুদ কুশান ঘরকে উজ্জ্বল করে তুলেছে। সোফার ঠিক পিছনের দেওয়ালে কেরল মুরালের ৪ ফুট বাই ৫ ফুটের এক বিশাল পেন্টিং। এটিও গৃহকর্ত্রীর নিজের হাতেই আঁকা। পেন্টিংয়ের দু’পাশে দুটি লম্বা উড ওয়র্ক। এগুলি সংগ্রহ করা হয়েছে অন্ধ্রপ্রদেশ থেকে। সোফার আর এক দিকের দেওয়ালে বড় নিচু জানলা। অদিতির ভাবনাতেই জানলাটা নিচু করে করা হয়েছে। জানলা জুড়ে একরাশ গাছগাছালি। “আসলে আমাদের কোনও বারান্দা নেই। তাই এই জায়গাটা এমন ভাবেই বানিয়েছি যাতে বারান্দার মতো একটা ফিলিং আসে।” আর পুরো বাড়িতে যদি তাঁর কোনও পছন্দের কর্নার থাকে, তাহলেও এটিই। কারণ? তাঁর কথায়,“এই জায়গাটিতে বসলে বাইরের প্রকৃতি দেখা যায়। আকাশ দেখা যায়।” জানলায় সাদা নেটের পরদা। ফলে ঘরে আলো বাতাসের কোনও অভাব নেই। তাছাড়া গিন্নির ভারী কাপড়ের পরদা না পসন্দ। প্রকৃতি যত ঘরের ভিতর ঢুকে আসে ততই যেন ভাল! জানলার কাছেই সিলিং থেকে নেমে এসেছে দুটি হ্যাংগিং লাইট। সেই জানলার গা ঘেঁষে একটি লো সিটিং অ্যারেঞ্জমেন্ট। গৃহকর্ত্রী জানালেন, “আসলে আমাদের ফ্ল্যাটটা ছোট। তাই আমি এমন ফার্নিচারই বেছে নিই যা ছোট অথচ ইউটিলিটি আছে। যেমন এই বসার জায়গার নীচটা কভার করা, যা স্টোরেজ হিসেবে কাজে লাগানো যায়।” অদিতির অন্দরের মধ্যে যে বিষয়টা নজর কাড়বেই তা হল সবুজের সমারোহ। গোটা ড্রয়িংরুম জুড়ে নানারকমের ইন্ডোর প্ল্যান্ট। বাগানের এফেক্ট দেওয়ার জন্যই এধরনের ডেকরেশন। এক ঝলক দেখলেই বোঝা যায় সযত্নে লালিত। তবে শুধু যত্ন নয়, নজর দেওয়া হয়েছে সজ্জার উপরও। গাছ তো মাটির টবে রাখতেই হবে। কিন্তু অদিতি টবগুলো কোনওটা রেখেছেন পিতলের সাজিতে কোনওটা আবার পানদানিতে। এই ছোটছোট ভাবনার মধ্যেই ঘর সাজিয়ে তুলেছেন একেবারে নিজের মতো করে। “আমি বোটানির স্টুডেন্ট। গাছ আমি ভীষণ ভালবাসি। এবং যত্নও করি। একটা নতুন পাতা বেরোলেও আমার দারুণ আনন্দ হয়। আমার একটা বড় অ্যাডভানটেজ আমার ঘরগুলি দক্ষিণ উন্মুক্ত। তাই আলো বাতাসের কোনও অভাব নেই।” সোফার সামনেই একটা ষড়ভুজাকৃতি টেবল। উপরে ডোকরার কাজ করা। সলিড উডের সাবেকি চেহারা, অথচ সিম্পল, সুন্দর ফিনিশিং, ল্টাইলিশ লুক এবং ছোট জায়গার জন্য একেবারে আদর্শ। সোফার পাশে রাখা একটা ছোট্ট সাইড টেবল। তার উপর মেটালের বেশ কিছু শো পিস। এগুলো সবই আদিবাসী সংস্কৃতির উপর তৈরি। অদিতির কথায়, “ভারতীয় লোকশিল্পের প্রতি আমার ভীষণ আগ্রহ। তাই ঘর সাজানোর ক্ষেত্রে ওই আদিবাসী ছোঁয়াটা রাখতে চেয়েছি। আমার ঘরের পেন্টিং এবং শোপিসে তাই ফোক কালচারেরই আধিক্য। বিভিন্ন সময়ে বিভিন্ন মেলা বা এক্সিবিশন থেকে কিংবা কোথাও ঘুরতে গেলে এই ধরনের জিনিস সংগ্রহ করি।” ঘরের চারদিকে তাকালেই তা বোঝা যায়। ঘরের এক কোণায় বেশ বড় মাপের পুরনো আমলের ঝোলানো গোল ঘড়ি। পাশেই মেটালের বুদ্ধ মূর্তি। অদিতি যেমন শিল্পের অনুরাগী তেমনই নিজেও ভাল শিল্পী। ঘরের একটা দেওয়াল জুড়ে শুধু তাঁরই হাতে আঁকা ছবির কালেকশন। এখানেও সেই আদিবাসী সংস্কৃতির প্রতি তাঁর ভালবাসা প্রকাশ পেয়েছে। এই সবকটি ছবিই মধ্যপ্রদেশের গোন্ড আধিবাসীর অঙ্কনরীতি দ্বারা অনুপ্রাণিত। মূলত পশুপাখিরই ছবি। সেই ভাবধারাতেই অদিতি সাজিয়েছেন তাঁর দেওয়াল। অদিতি চিত্রশিল্পী হওয়ার পাশাপাশি পুজোর থিম আর্টিস্ট হিসেবে আবার জুয়েলারি ডিজ়াইনও করেন। ফলে লোকজনের আনাগোনা লেগেই থাকে। তাই অতিথি আপ্যায়নের জন্য একটা ছোট্ট জায়গা করেছেন তিনি। দেওয়াল ঘেঁষা ছোট টেবল, তাকে ঘিরে তিনটি চেয়ার। টেবল লাগোয়া দেওয়ালটি ভারী সুন্দর। দেওয়ালের মাঝে আয়না, তার দু’পাশে এবং উপরে একটি শেলফ। এখানে নানা ধরনের শো পিস রাখা। আর একটু সবুজের ছোঁয়াও যে আছে তা বলাই বাহুল্য! ড্রয়িংরুম পেরিয়ে বেডরুম। বেডরুমের সজ্জায় কোনও আতিশয্য নেই। ঘরের দু’দিকে জানলা। জানলার বাইরে প্রচুর সবুজ। জানলার নীচে অদিতির সাধের কিছু ইন্ডোর প্ল্যান্ট। একদিকে বড় বেড অন্যদিকে বেশ বড় মাপের ড্রেসিং টেবল। এই ফার্নিচারের জিজ়াইনও অদিতির নিজের করা। বাড়ির চারিদিকে ছড়িয়ে আছে নানা প্রাদেশিক কালেকশন। লোকাল ফোক আর্টের সৌজন্যে, সবুজের সমারোহে তাঁর বাড়ির অন্দরমহল পেয়েছে এক ইউনিক টাচ!


অপূর্ব মনোরম এই চা বাগানের সামনেই হিমালয়ের হাতছানি। তৃতীয় দিন গেলাম নদী ছোটা রঙ্গীতের সঙ্গে মোলাকাত করতে। আমাদের সঙ্গে চললেন রিসর্টে আসা দুই বিদেশিনী মহিলা। একজন অস্ট্রিয়ার মধ্যবয়সি আর একজন আমেরিকার সত্তরোর্ধ্ব বৃদ্ধা। তাঁদের সঙ্গে গল্প করতে করতে পেরিয়ে গেলাম পাহাড়ি পথ। কখনও লেমনগ্রাসের ঝোপের মধ্যে দিয়ে, তো কখনও ভুট্টার খেতের মধ্যে দিয়ে। চা বাগানের দুটি পাতা, একটি কুঁড়ির মাথায় তখন ভোরের সোনা রোদ এসে পড়েছে আর স্থানীয় মেয়ে-বউরা পাহাড়ের গা বেয়ে তরতর করে উঠে চলেছে চা পাতা তোলার জন্য। চা গাছের পুরোটাই অক্ষত থাকবে। শুধু তাঁরা তুলে নেবেন দুটি পাতা আর তার মধ্যিখানের একফোঁটা সবুজকে। সামনেই ভ্যালির মতো সমতল জায়গা দেখতে পেলাম। সেখানে ধান পেকে সোনা হয়ে নুয়ে পড়েছে।

ধানখেত পেরিয়ে ছোটা রঙ্গীতের কাছে আসতেই নদীর কলকলানি কানে এল। হিমালয়ের বরফগলা জলে পুষ্ট তার শরীর। নদী বিছানায় পাতা রয়েছে অজস্র ফুল, রাঙা, কুট্টি, আন্না, ছোট, বড় পাথর। নদীর উপর দিয়ে সাসপেনশন ব্রিজ। নেমে গেলাম তরতর করে নদীর বুকে জলের খবর নিতে। জুতো মোজা খুলে জলে নামতেই টের পেলাম কী প্রচণ্ড ঠান্ডা জল। তারপর বিশাল সমতল এক পাথরের ওপর বসে গল্প জুড়লাম দুই মেমসাহেবের সঙ্গে। একজন থার্মোস খুলে এগিয়ে দিলেন গরম গ্রিন টি। বেশ কিছুটা রোদের ওমে শরীর সেঁকে নিয়ে এবার ফেরার পালা। দু’ধারে বড় এলাচের জঙ্গল, আদাগাছের চাষ হয়েছে। জঙ্গলে নাকি চিতাবাঘ‌ও বেরয়, জানাল স্থানীয় গাইড।
ছোটা রঙ্গীত দেখে এসেই মনে হল ঠান্ডা লেগে গেছে। রিসর্টের ম্যানেজার এক গ্লাস গরম জলে মধু আর ঝিরিঝিরি করে কাটা আদা দিয়ে খেতে দিলেন। অদ্ভুত সুন্দর এই স্বাস্থ্যকর এই পানীয় সেবনে বেশ তৃপ্তি পেলাম। সেদিন আবার দীপাবলি। ঘুম শহরের দিক থেকে পটকা ফাটার আওয়াজ কানে এল। সেজে উঠল চা বাগানটির আনাচকানাচ। বিকেলে হতেই হাউজ়কিপিং-এর মেয়েরা দরজায় ঝুলিয়ে দিল গাঁদার মালা। বাগানের পোর্টিকোয় সাদা চাদর বিছানো দেখে জিজ্ঞেস করতেই বলল সন্ধের বিশেষ অনুষ্ঠানের কথা। সন্ধ্যা হতেই উপস্থিত সবাই মিলে প্রদীপ জ্বালালাম। আশপাশের চা-বাগানের ম্যানেজাররা তাঁদের পরিবার নিয়ে যথাসময়ে উপস্থিত হলেন। দীপাবলির শুভেচ্ছা বিনিময়ের পর যে যার মত বারান্দাতেই আসন গ্রহণ করলাম। শুরু হল অনুষ্ঠান। আমাদের ভাইফোঁটার অনুরূপ ওইদিন আবার নেপালিদের হয় ‘ভাইটিকা’। ভাইদের মঙ্গলকামনায় বোনেরা ভাইয়ের কপালে লম্বা টিকা এঁকে দেন। দীপাবলিতে পাঁচ দিন ধরে এই ভাইতিলক চলে নেপালে। প্রতিপদে ভাইদের জন্য বোনেরা একত্র হয়ে নাচগান করে টাকা তুলে জিনিসপত্র কিনে ভাইয়ের কাছে যান আর দ্বিতীয়াতে বোনেদের জন্য ভাইরা বিশেষ ঘটা করে খাদ্য ও পানীয়ের আয়োজন করেন। সেই থিমের ওপরে নেপালি ট্রাইবরা এসে আমাদের সামনে সে রাতে নাচগান পরিবেশন করল। আমরাও সামিল হলাম।
সূর্যের প্রথম আলোতে ভোরের চা-বাগানের রূপ একরকম। সূর্যাস্তের প্রদোষে আর একরকম। চা-ফুল গন্ধরাজের মতো। তাকিয়ে থাকতে ইচ্ছে হয়। দূরের কাঞ্চনজঙ্ঘায় সোনাগলা রোদ এসে পড়ে আমাদের কাঠের ঘরে। ধীরপায়ে গিয়ে দরজা খুলে কাঠের সিঁড়ি দিয়ে নীচে নেমে যাই। অন্ধকারে এ যেন ভূতবাংলো। ছমছমে পরিবেশ। রকমারি ফার্ন আর শীতফুলের মাঝে হারিয়ে ফেলি নিজেকে। দূরের রহস্যময় অন্ধকারে তখন কালো পাহাড়ের গায়ে হীরককুচির মতো জ্বলজ্বল করছে নগরায়নের চিহ্ন। নগরের নাম দার্জিলিং। যার টানে বারবার ফিরে আসতে ইচ্ছে করে।
রান্না ঘরটির মাথার উপর দিয়ে ধোঁয়া একেবেঁকে উঠে যায় আকাশে। দুটো ছেলে ধোঁয়ার উদগিরণ লক্ষ করে। কি কারণে ওদের চোখের পলক পড়ে না তা বলা যায় না। ধোঁয়ার সঙ্গে আসলে ওদের সম্পর্ক কি? টিলার ওপর ঘরগুলো কেমন ভূতুরে ছবির মত স্থির হয়ে আছে। চারপাশটা রোদে জ্বলে যাচ্ছে। একটা দাঁড় কাক গর্জন গাছের মাথায় কা-কা রব করছে। ছেলে দুটোর পাশাপশি একটা কঙ্কালসার কুকুরও বসে আছে। এদেরকে দেখলেই বোঝা যায় দীর্ঘদিন যাবৎ এরা পেট পুরে খেতে পায় না। 

বাড়ির গৃহিণীর ভাত হলে ছেলে দুটো ফেন নেবে। সকাল থেকে এসে বসে আছে ওরা। অনেক অনুনয়-বিনয় করে বলেছে 
মাসি তোদের ভাত হইলে আমদেরকে ফেনটুকু দিসতো। 
কেনরে তোরা ফেন চাচ্ছিস, তোরা কিছু খাসনি? 

না মাসি আমরা কিচু নাই খাইলাম, বাপে কদিন কাম করতে পারে নাই আর ঠাকুর দা ঘরে না খায়ে কনে বইসে আছে। 
পাঁচ বছরের ছেলেটির নাম-নুনু। আর ছোট ছেলেটির নাম কী গৃহকত্রর্ীর জানা হয় না। ছোট ছেলেটি একেবারে উদোম। আর বড় ছেলেটির পরনে একটুকরো পুরানো কাপড়। কুচকুচে কালো দেহে ময়লার আসত্দর পড়ে আছে। ছোট ছেলেটি ক্ষুধায় কাৎরাচ্ছে। নাক দিয়ে সিকনি ঝরছে জিভ দিয়ে সেগুলো সে আবার চেটে চেটে খাচ্ছে। বাড়ির গৃহকত্রর্ী তাকিয়ে তাকিয়ে কিছুক্ষণ দেখলেন তারপর নিজের কাজে চলে গেলেন। কিছুক্ষণ আগে যেখানে সে ময়লা ফেলে গিয়েছে সেখানে বড় ছেলেটা ময়লা ঘেটে কলার ভুগলির কিয়দংশ বের করে। তারপর নিজে এক কামড় বসিয়ে ভাইকে এক কামড় দিয়ে কচ কচ করে চিবুতে থাকে। ওদের মলিন চোখ জোড়া এখন বেশ চক চক করতে থাকে। গৃহকত্রর্ী আবার ফিরে আসে। তার হাতে একটা মগ। আরেকটা বাটিতে সামান্য আটা ভাজা। এগিয়ে দেয় বড় ছেলেটার দিকে। খুশিতে বড় ছেলেটার চোখ উপচে হাসি ঝরে। বাতাসে আটা ভাজার ঘ্রাণ মৌ মৌ করে। ছেলেটা দৌড়ে গিয়ে বদনায় রাখা পানি নিয়ে আসে। বদনার পানিতে চুমুক দিয়ে তারপর চায়ের মধ্যে আটাগুলো ফেলে দেয়। তারপর ছোট্ট একটা চুমুক দেয় সিলভারের মগে। ছোট ছেলেটা চোখজোড়া চিলের মত নিক্ষেপ করে রাখে বড় ছেলেটার দিকে। বড় ছেলেটা এবার ছোট ছেলেটার মুখে মগটি ধরে। আর ছেলেটা চুক চুক করে হরিণের বাচ্চার মত খেতে থাকে। 

চারপাশে আর কোন সাড়া শব্দ নেই। রতনপুর চা বাগানের অটলবুড়া আর ঘণ্টা পেটায় না। ঘণ্টা দিলে বোঝা যেত এখন কত বাজে। হয়ত বেলা দশটা এগারটা হবে। মাধববুড়া উঠোনের উপর গড়াতে থাকে। এত খিদে সে সহ্য করতে পারছে না। রোদের ঝিলিকটাকে মনে হচ্ছে পানির সরোবর হাম হাম করে গিলে ফেলতে ইচ্ছে করছে। মাটিও পাচ্ছে না। মাটি পেলে মাটি খেত। মাটিও বেশ মজা। মাটি খেয়ে তারপর পানি খেলে পেটের জ্বলুনিটা কমে। বাবুলালটা কাজে গিয়েছে। অসুখে ভুগছে সে। নাতি দুটো কোথায় গেছে কে জানে। চাল ডালের যে দাম বেড়েছে। এতে বোধহয় চা বাগানের মানুষগুলোকে না খেয়ে মরতে হবে। চা বাগানটা চালু থাকলেও এক কথা ছিল কোম্পানিটা ছোটলোকের ঘরে ছোটলোক। রাজধানী শহরে বসে কেউ কী বাগান চালাতে পারে? বাগানের দেখ ভালোর জন্য মাঝে মধ্যে বাগানে আসতে হয়। না হলে তো এখানে হরিলুট হবেই হবে। অনেকে অবশ্য বাগান ছেড়ে চলে গেছে। কি আর করবে না গিয়ে এখানে বসে থাকলে লাকড়ি বেঁচে আর কয় দিন। বাবুলাল আজকে অনেক দিন পর গেছে লাকড়ি সংগ্রহ করতে। লাকড়ি বেঁচে যা হোক কিছু পেটে দেবার জন্য সে আনবে। নাতি দুটো যাবার সময় বলে গেছে বাবুর বাসা থেকে ফেন চেয়ে আনবে, সে আশাতে সে রোদের মধ্যে গড়াগড়ি খাচ্ছে। পেটের মধ্যে খামছে ধরেছে হিংস্র কোন জন্তু। ইচ্ছে করছে পেট চিড়ে ফালা ফালা করতে। হাঁটার শক্তি নেই মাধব বুড়োর। আকাশটা এমন করে জ্বলছে কেন! কেইবা জানে। একটু মেঘ করত ভালো হত। মেঘ হলে হা করে পানি খাওয়া যেত। এখন উঠে গিয়ে ঘরের ভেতর থেকে পানি খাওয়া মোটেই সম্ভব নয়। পা দুটো এত জমে গেছে যে নড়াচড়া করবার শক্তি নেই। বাবুলালের বউটা থাকলে না হয় কিছু একটা চাওয়া যেত। চাইলেই যে সে দিত তা নয়। অনেক সময় মুখ ঝামটা দিত। বলত, মরার বুড়া মইরছিস নাই কিল্লাই ? হাড় মাংস সব খেয়ে কনে তারপর মরবি না? 

মাধববুড়ো কিছুই বলত না। যদি তেড়ে মারতে আসে, তবে এই দেহে তাকে ঠেকাতে পারবে না। কাজেই চুপচাপ থাকা ভাল। তবে সব সময় খেঁকিয়ে উঠত না, মাঝে মধ্যে সে এটা ওটা দিত। এখন সে আশায় গুড়েবালি। মালতি এখন নেপচুন বাগানে। হডিয়া ওকে নিয়ে ভেগেছে। দুই ছেলের মা এভাবে চলে যাবে কেউ কল্পনাও করতে পারেনি। কিন্তু বাগানটা তখন চলত। এখন পুরোপুরি বন্ধ। অনেকেই এটা সেটা বিক্রি করতে শুরু করেছে। মাধবের উঠোন থেকে ফ্যাক্টরির ড্রায়ারের চিমনিটা দেখা যায়। কী করবে মানুষ। আশায় আছে হয়ত বাগানটা আবার চালু হবে। রতনপুর ছেড়ে যেতে সবারই কষ্ট হবে। আর তার জন্যই মনে হয় কেউ বাগানটা ছেড়ে যেতে চাচ্ছে না। সূর্যটা গনগনে হয়ে উঠেছে। মাটিও উত্তপ্ত। উঠোনটা শক্ত মাটিতে ঠাসা। কোথাও মাটির ঢেলা-টেলা দেখা যাচ্ছে না। এ দিকে কাছে পিঠে কাউকে দেখা যাচ্ছে না। মাধবের ইচ্ছে হলো জোরে একটা চিৎকার দেয়। কিন্তু শক্তিহীন গলাটা কেমন খড়খড়ে আওয়াজ তুলে থেমে গেল। আর গলাটা থেমে যেতেই সমসত্দ শরীর দাপিয়ে কাশি উঠে এল। ধনুকের মত বাঁকা হয়ে মাধব কাশতে শুরু করল। মাধবের কাশির দমকে একটা গোবরে শালিক ময়লা ঘাটা বন্ধ করে তার দিকে অবাক হয়ে কিছুক্ষণ তাকিয়ে রইল। উঠোনের অনতিদূরে কিসের একটা মাচাং ছিল এখন আর বোঝা যায় না। তবে ওখানে যে একটা শুকনো লতানো উদ্ভিদ ছিল তা এখনো তার শুকনো মরা দেহ প্রমাণ দিচ্ছে। ওটার তলায় গেলে মাটির ঢেলা পাওয়া যেতে পারে।
 Kaljoyee

 


মাটির ঢেলা আনতে গেলে মাধবকে এখনই গড়াতে শুরু করতে হবে। গড়াতে শুরু করার পূর্বে মাধবের চিনত্দায় একটা আটার রুটি আর এক থালা লবণ ছিটানো চা'র ছবি উঠে এল। আহ! কি তৃপ্তি! সেই অদ্ভুত তৃপ্তিকর দিনের ছবি মাধবের চোখের সামনে দুলতে লাগল। আর দুলতে লাগল কামিনীবালার মমতায় ভরা মুখখানা। গড়াতে গিয়ে দুই হাত মাটিতে ঘষে গেল। কিছুক্ষণপর ওখানটায় জ্বলতে লাগল। মনে হলো কে যেন কাটা ঘায়ে নুনের ছিটা দিয়েছে। তবুও দমল না মাধব। একটার পর একটা গড়ান দিয়ে সে এগিয়ে গেল মাচাঙের কিনারটায়। শুকনো লাউয়ের লতার গোড়ায় কয়েকটা মাটির ঢেলা সে দেখতে পেল। মাধবের মনটা খুব খুশি হয়ে উঠল। ছোট একটা ঢেলা কালচে মত রং সে নাকের কাছে নিয়ে শুকতে লাগল। না, তেমন গন্ধ নাকে এল না। এবার সে ছানিপড়া চোখ দুটো মেলে তাকাল। না, রঙটা তেমন বোঝা যাচ্ছে না। যা হবে হোক মাধব এবার আর দেরি করতে চাইলো না। এক কামড় বসিয়ে দিল শুকনো ঢেলার মত মনে হওয়া গরুর গোবরে। না, স্বাদটা একদম ভিন্ন রকমের। মাটির যে স্বাদ সে স্বাদ পাওয়া গেল না। সে মুখ থেকে থু থু করে সব ফেলে দিল। আরেকটা ঢেলা খোঁজার জন্য ইতি উতি তাকাতে লাগল। কিছুক্ষণ খুঁজে মিলল একটা। এবার মাধব দাঁতের পেষণে কেটে নিল মাটির শরীর। তারপর চিবুতে লাগল বুভূক্ষের মত। বেশ তৃপ্তি সহকারে খেয়ে এবার পানির তেষ্টায় বুক ফেটে যাবার যোগাড় হল। 

এমন সময় আঙিনার বাইরে কার গলা শুনতে পেল মাধব। 
মাধব দা কি কইরছিস? 
মাধব গলা চিনতে না পেরে বলল, কে লাগিস? 
দাদা আমিই না। 
এই আমিই না যে কে তা আর মাধবের জানা হয় না। লোকটা যা বলল তার ভাবার্থ এই। অটলবুড়া মারা গেছে। না খেতে পেয়ে আর কদিন টেকা যায় বল। মাধব ভাবল বেশ হয়েছে অটল বুড়া মরেছে। মরে গিয়ে বেচারা বেঁচেছে। বেঁচে থাকলে না খেতে পেয়ে শুটকি হতে হত। সে যদি মরত আর ভাল হতো। সে মরছে না কেন? 
হে ভগবান আমকে লিয়ে যা। আমি আর নাই পারি। কিরকম কইরে আমি থাইকব। আমকে বইলে দে ভগবান, আমি আর নাই পাইরছি। 
তার নাতি দুটো এখনো ফিরছে না কেন! আর বাবুলাল! উয়ে মামিগা কী কইরছে এতক্ষণ? 
নিজর্ীব মরার মত পড়ে থাকে মাধব। ফেন খাওয়ার জন্য মনটা কেমন আইঢাঁই করছে। ভাত কত দিন চোখে দেখে না তার ইয়াত্তা নেই। ভাতের ছবি চোখের ভিতরে ভাসতে থাকে। বুকের পাঁজরের হাড় তাকিয়ে আছে। মনে হচ্ছে ভেংচি কাটছে। অনেকটা পোড়া কাঠের মত দেহখানা। মাংসের বালাই নেই। কি কারণে কে জানে মুখ দিয়ে গোগলা উঠতে থাকে বুড়ো মাধবের। বোবা পশুর মত একটা গো গো শব্দ বেরুতে থাকে মুখ দিয়ে। 
কিন্তু আশে পাশে কেউ নেই, মাধবের অসহায় শব্দ শুনে তাই কেউ এগিয়ে আসে না। পড়ে থাকে মাধব নিজর্ীব। শুধু শ্বাসটা বোঝা যায়। অনেকক্ষণ পর কারো পায়ের শব্দ শুনতে পায় সে। শ্লথ পায়ে কে যেন বারান্দায় এসে বসে। অকথ্য গালি গালাজ করতে থাকে। মাধব বুঝতে পারে বাবুলাল এসেছে। বোধহয় কোন কিছু যোগাড় করতে পারেনি, তাই মেজাজটা খঁচে আছে। অথচ সে অনেক আশায় ছিল। সে আশায় গুড়েবালি। 

একটুপরেই হল্লা করে নাতি দুটো এল। একটা পলিথিনে ভাতের মার। নুনু নামের ছেলেটা কাছে এগিয়ে এসে বলল, এই বুড়া দেকনা তুরলাই কি আইনলাম? 
বুড়োর চোখ দুটো চক চক করে ওঠে। আহ! বহুদিন পর ভাতের মার খাবে। শাক ঘেঁচু এসব সেদ্ধ খেতে খেতে পেটে চর জমে গেছে। পলিথিনটা নাকের কাছে নিয়ে শুকতে লাগল বুড়ো মাধব। ছেলে দুটোও অদ্ভুত দৃষ্টিতে ওদিকে তাকিয়ে থাকল। কিন্তু হঠাৎ বাজ পাখির মত ছোঁ দিয়ে পলিথিনটা ছিনিয়ে নিল বাবুলাল। 
দে দে আমকে দে। তুই মইরে যা বুড়া। আর বাঁইচে থাইকে কী করবি? 
পলিথিনটা মুখের কাছে ধরে বাবুলাল চুক চুক করে খেতে শুরু করল। মাধব একটা অকথ্য গালি দিয়ে ছিনিয়ে নিতে চাইল। কিন্তু বাবুলালের হাত থেকে ওটা নিতে সক্ষম হল না। বাবুলাল ক্ষিপ্ত হয়ে মাধবের টুটি চেপে ধরল। 
তুকে আইজকে মাইরে ফেইলব শালারবেটা। নাই মরিস কেনে? মর, মর,মর। 
মাথাটা ধরে ঝাকাতে থাকে বাবুলাল। ছেলে দুটো চিৎকার করে। 
বাপে দাদুকে ছাইড়ে দে। 
কিন্তু বাবুলাল যখন ক্ষানত্দ দিল তখন মাধবের আর সাড়া শব্দ নেই। হাত থেকে ছিটকে পড়েছে ফেনের পুটলাটা। গড়িয়ে পড়ছে শক্ত মাটির বুকে। ওদিকে করুণ দৃষ্টিতে তাকিয়ে আছে ছেলে দুটো আর বাবুলাল। আর মাধবের গালের কোষ বেয়ে কালচে এক ফোটা রক্ত গাড়িয়ে নামছে। দুপুরটা এক জায়গায় থির হয়ে দাঁড়িয়ে আছে কেন?


কীভাবে যাবেন

কলকাতা থেকে নিউ জলপাইগুড়ি যাওয়ার একাধিক ট্রেন আছে। সেখান থেকে গাড়িতে করে তামসং। বাগডোগরা থেকেও যেতে পারেন। সময় লাগে তিন ঘণ্টার একটু বেশি।
রাস্তায় মোমো খেতে ভুলবেন না যেন!
অবাধ্য স্বপ্ন বারবার হরণ করছে সুখ-নিদ্রা
চেতনার বেহিসাবি কথোপকথন
উড়িয়ে আনা কৃষ্ণচূড়া পাতার মতই মায়াবী লাগে
তবুও অশান্ত আত্মার উদগিরণ থামে না
থামে না নির্ঘুম জ্বালাতন।
মনের দিঘিতে সাঁতার কাটি অবেলায় সারাক্ষণ !
প্রিয়তম!
আমি পৃথিবী চাইনা !
চাইনা নীল বনভূমি...উপত্যকার বেগুনী ফুল ।
ছায়াহ্রদ - সবুজ ফার্ন ।
শঙ্খ-লগ্নে তোমায় বলি
জ্যোৎস্না-জলে সময় কাঁদে
কাঁদে ক্রিস্টাল দুঃখ !
শুধু বুঝে নাও অপরিস্ফুট আরতি।


সমুদ্রের ঢেউ কে বলেছি ‘ভালবাসি তোমায় !
সে শুনেছিলো গোপন ছন্দ-তাল ।
তুমি বোঝনি ... তুমি দেখনি
চোখের সৈকতে শুধু ভেজা ভেজা বালিয়াড়ি নয়
সেখানে আত্মগোপনে রয়েছে চোরা প্রেমের আলপনা
লাল লাল কিছু অবুঝ কাঁকড়াও করছে বসবাস।
তুমি ছুঁয়ে দেখ ! এ প্রাণে বাসা বেঁধেছে হিমেল কামনা ।
ঠোঁটের উপর জমাট বাঁধা শিশিরের লাজুক
স্বীকারোক্তি – ভালবাসি তোমায় !

হেমচন্দ্রের রাতে
যদি হেসে উঠে ফালগুণ-সৌরভ
যদি ভুলেও ডানা ঝাঁপটায় প্রেম-ইতিহাস
তবে তো ভাসবেই
তবে তো উড়বেই কিশোরী-হৃদয় ।

কিন্তু বুকের অলিগলির
ব্যস্ত পথিক আজ বড়ই অস্থির
ল্যাম্প পোস্টের সবুজ গানে
বাজায় সে ভায়োলিন
ভালবাসি তোমায়!
বড় বেশি ভালবাসি...।
অর্পণ সে অরণ্যে
ছড়িয়ে দাও পূর্ণতার
সবুজ মেস্ক-আম্বার ঘ্রাণ !
হৃদয় ছায়া পথে দেখ !তোমার জন্য ফিরে এলো
প্রেমের দুর্লভ ধূমকেতু... ।
গ্রীষ্মে 
বৈশাখ মাসের রোদেলা দুপুর।আম গাছের নিচে পাতা মাচানে বসে পান চিবুচ্ছেন রহম আলী। সারাদিন কলা বাগানে খেটে এসেছেন। নিজের এক চিলতে জমিন। তার উপর ভরসা করে চলতে হয় পুরো বছর। কোন কোন বছর বেশ ভালো চলে । আর কোন কোন বছর অনেক কষ্ট সহ্য করতে হয়। এসব সব উপরে ওয়ালার খেলা বলে মানেন রহম আলী। 
বাপ মারা গেছে সেই ছোট বেলায়। মা জন্মের সময়। সেই থেকে ফুফুর বাড়ীতে মানুষ হতে হতে নিজের বাড়ী হয়ে গেছে অশ্বথতলা গ্রাম। গ্রামের এই নামের পেছনে ছোট একটা ইতিহাস আছে। গ্রামের ঠিক মাঝ খানে একটি অশ্বথ গাছ আছে । যার বয়স সঠিক কত তা কেউ জানে না । সকলে ধারনা করে এই গাছটির উপর ভিত্তি করে কেউ হয়ত এই গ্রামের নাম রেখেছে অশ্বথতলা । সেই কারনে প্রতি বছর বৈশাখী মেলা এই অশ্বথ গাছের তলায় হয়। বাড়ীর পাশে মেলা হলে ও সেখানে তেমন একটা যেতে পারেন না রহম আলী। 
সংসারে এক মেয়ে আর দুই ছেলে । বউ গত হয়েছে চার বছর হল। বড় ছেলে বিয়ে করে শ্বশুর বাড়ী থাকে ঘরজামাই হয়ে । ছোট ছেলে বাজারের হোটেলে কাজ করে । মাঝে মাঝে সংসারে কিছু দেয় । মেয়েটার বিয়ের বয়স হয়ে আসছে । সে ব্যাপারে রহম আলীর যত চিন্তা । এবারে কলা'র ফসল সহিসালামতে তুলতে পারলে মেয়েটার একটা ব্যাবস্থা করবেন বলে মনে মনে স্থির করেছেন। বাঁশের মাচানের উপর বসে আনমনে এসব ভাবছিলেন রহম আলী । কখন যে তার মেয়ে জয়নাব এসে তার পেছনে দাঁড়িয়ে আছে সেই খেয়াল নাই। 
ও বাবা !কি ভাব?
কিছু নারে মা (চমকে উঠে ) 
খানা খাইতে আস। 
হ্যাঁ আইতাছি , তুই যা। 
ঠিক আছে বাবা। জলদি আইসো কিন্তু। 
রহম আলী খেতে বসেছেন। তার সামনে কিছু ভাঙ্গা চাউলের (খুদ)ভাত ।সাথে হেলেঞ্চা শাক। এই খাবার বেশ তৃপ্তি নিয়ে খাচ্ছে রহম আলী । খাবার নিয়ে তার কোন অভিযোগ নেই ।যেদিন যা জোটে তাতেই খুশী। কিন্তু মেয়েটার জন্য কষ্ট লাগে। কিছু কষ্টের কখনো প্রকাশ হয় না , যা নিজের মনে থেকে যায়। হেলেঞ্চা শাকে লবন বেশী হয়েছে কিন্তু তিনি কিছুই বলছেন না । মা মরা মেয়ে , কষ্ট করে পাকায় তাইতো বেশী। 
জয়নব মা , একটি শুকনো মরিচ দে। 
মরিচ তো নাই বাবা। আজ তো মরিচ চাড়া পাকিয়েছি। 
আচ্ছা লাগবে না মা। বিকালে বাজারে গেলে মনে করে দিস। মরিচ নিয়ে আসব।
ঠিক আছে মনে করিয়ে দেব। 
গ্রীষ্মের দাবদাহে চারদিক অনেক শুষ্ক।পাকা আমের ঘ্রান সারা গ্রামময়। পড়ন্ত বিকেলে নিজের কলা বাগানে কাজ করছে রহম আলী। আগাছা পরিস্কার করছে , সার দিচ্ছে বড় এবং মোটা গাছ গুলো কে বাঁশের খুটির সাথে আটকে দিয়েছে । যাতে করে ঝড় তুফান এলে কলাগাছের কোন ক্ষতি না হয়। ভয় শুধু কালবৈশাখী কে। কলাবাগানের কলা বেচে ব্যাংকের ঋণ শোধ দিতে হবে, তারপরে মেয়েটার বিয়ে । এসব ভাবতে ভাবতে সময় পার হয়ে যায়। বিকেল গড়িয়ে সন্ধ্যা নামে প্রতিদিনের মত আজো বাজারে যাওয়ার কথা ভুলে যায় রহম আলী। 
রাতে বাড়ী ফিরে এলে মেয়ের প্রশ্নে বাজারে যাবার প্রসঙ্গ মনে হয় রহম আলীর। সন্ধ্যার পর থেকে ঝড়ো হাওয়া বইছে। রহম আলী ভীষণ চিন্তিত। মেয়েকে ঘুমিয়ে থাকার কথা বলে নিজে ঘরের দাওয়ায় বসে থাকে । সাঁ সাঁ শব্দে বাতাস বইছে। বাড়ির পাশের সুপারি গাছের মাথা গুলো নুয়ে মাটি ছুঁতে চায়। রহম আলী বুঝে এবার সব শেষ । কলা বাগান বুঝি আর রক্ষা পেল না। ছুটে চলেন কলা বাগানের দিকে। ঝড়ের ঝাপটায় বেশ কিছু কলা গাছ ভেঙ্গে গেছে। রহম আলী পাগলের মত হয়ে এদিকে সেদিকে দৌড়াদৌড়ি করতে লাগলেন। তার মেয়ে জয়নাব কখন কলা বাগানে চলে এসেছে তা তিনি খেয়াল করেননি। বাপ বেটি মিলে সর্বনাশ ঠেকাতে প্রাণান্ত চেষ্টা করতে লাগলেন। কিন্তু কালবৈশাখী কি তাদের আকুতি শুনে। প্রায় চার ঘণ্টার তাণ্ডব লীলার পর কালবৈশাখী ঠাণ্ডা হল রহম আলীর কলাবাগানের চরম সর্বনাশ করে। রাতের বেলায় কলা বাগানের পাশে বসে বিলাপ করতে লাগল রহম আলী । 
আমার সব শেষ হয়ে গেছে খোদা, আমার সব শেষ হয়ে গেছে। 
জয়নাব বহু কষ্টে তার বাবাকে একরকম টেনে হিঁচড়ে ঘরে নিয়ে এল । 


বর্ষায়
বর্ষার বর্ষণে গ্রামের রাস্তা ভিজে একাকার। ঘর থেকে বাইরে বেরুলে শুধু কাদা আর কাদা। পায়ে ঘা হয়েগেছে মমিন মিয়ার। ঘরে বসে থাকলে তার চলে না । তাই প্রতিদিন কাদামাটি মাড়িয়ে গঞ্জে যেতে হয় । আর যাওয়া আসা করতে করতে পায়ের আঙ্গুলের ফাঁকে সাদা হয়ে কেমন বিশ্রী ঘা হয়ে গেছে। রাতের বেলা ঘুমাতে গেলে বেশ চুলকায়। ইদানীং হাতের চামড়া গুলো কেমন খসখসে হয়ে গেছে। ছনের চাউনি দেয়া ঘরে মাঝে মাঝে বৃষ্টির পানি ছুঁইয়ে ছুঁইয়ে পড়ে। সারের কাগজ (পলিথিন) গুজে দিয়ে পানি পড়া বন্ধ করেন প্রায় প্রতিদিন। 
মমিন মিয়ার ছেলের বউ সুমি কদম ফুল দারুণ ভালবাসে। বর্ষা এলে পুকুর পাড়ের কদম গাছে অজস্র ফুল ফোটে, কদমের সুভাস অন্যরকম এবং আকর্ষণীয়। ঘরে খাবার চাউল নেই , বউয়ের কদম ফুল প্রীতি দেখে শাশুড়ির মেজাজ চড়ে যায়। নতুন বউ বলে কিছু বলেননা। এদিকে নিজের মেয়েটা সারাদিন বউয়ের সাথে কি সব বকবক করে কথা বলে তিনি তা জানেন না। বিড়ির ঠোঙ্গা গুলো নিজে একাই বাধেন। দুজনে হাত লাগালে তো বেশ হয়। অভাবের সংসার তাই বিড়ি বাধার কাজ করেন মমিনের স্ত্রী । দিনে চার পাঁচ হাজার বিড়ি বেঁধে পনের বিশ টাকা আয় করেন। সেই বিড়ি নিয়ে প্রতিদিন গঞ্জের কারখানায় যেতে হয় মমিন মিয়াকে। 
বড়ছেলে ঢাকায় থাকে , গার্মেন্টসে কাজ করে । যা বেতন পায় তাতে নাকি তার নিজের চলে না । মাঝে মাঝে কিছু টাকা দেয় তাতে কিইবা হয়। ছোট ছেলে আজিজ মানুষের বাড়িতে কামলা খাটে। বলতে গেলে তার রুজিতেই সংসার চলে। শান্ত ছেলে। কারো প্রতি কোন অভিযোগ নাই। বর্ষায় মাঠে কাজ কর্ম নাই , তাই পাশের গ্রামের নজু মুন্সির ছেলের সাথে নৌকা বায়। সকালে যায় রাতে ফিরে, কোন কোন দিন ফেরে না ।
ছেলেটার বিয়ে দিতে হবে । কিন্তু মমিন মিয়া ভয় পান। একেতো সংসারে অনেক লোক। কাজের লোক তো বলতে গেলে আজিজ । তাই অপেক্ষা করে সুদিনের । সেই সুদিন কবে আসবে তা তার জানা নাই ।
গঞ্জ থেকে ফেরার পথে বিলের মাঝে শাপলা ফুল দেখে এই বৃদ্ধ বয়সে মমিন মিয়া নেমে যান বিলে। লুঙ্গিটা কাছা মেরে বিচিত্র ভঙ্গিতে সাঁতার কেটে বিলের মাঝ থেকে অনেক গুলো শাপলা তুলে নেন। বাড়িতে এসে ছেলের বউ কে দেখেন কদম ফুল খোঁপায় জড়িয়ে বসে আছে ঘরের দাওয়ায়। তার হাতে শাপলা ফুল দিয়ে বলেন 
নাও মা এগুলো এই বেলা রেধে ফেল।
জি বাবা বলে বউ শাপলা নিয়ে ঘরের ভেতর পা বাড়ায়।
শোন এখানে দুইটা রেখে যাও। আর একটু লবন দিয়ে যাও। কাঁচা শাপলা লবন দিয়ে খেতে বেশ লাগে। বউ খেয়েছ কখন।
হ্যাঁ বাবা খেয়েছি ছোট বেলায়। 


শরৎ -এ 
স্কুলের পাশে ছোট খাল । তার পাশে অনন্য সুন্দর এক কাশবন। কাশফুলে ছেয়ে আছে খালের পাড় । নিচে সবুজ কাশ উপরে ধব সাদা কাশফুল। কাশবনের পাশে মীর'দের জমি। সেই জমিতে ধানের চারা লাগাচ্ছে আজিজ। গুনগুন করে গান গাচ্ছে আর মনের আনন্দে ধানের চারা রোপন করে যাচ্ছে। সাথে অন্যান্য দিনমজুররা বেশ মজা পাচ্ছে। আজিজ সাথে থাকলে তাদের কাজে বেশ সুবিধা। আজিজ নিজের কাজ করে তাদের কাজে ও হাত লাগায় সাধ্যমত। আজিজ বিড়ি সিগারেট খায়না তাই মালিকের দেওয়া বিড়ি তাদের ভাগেই যায়। এর প্রতিদান হিসাবে নাস্তা খাবার সময় আজিজকে একটি রুটি বেশী খেতে দেয়। আজিজ খেতে চায় না কিন্তু তারা জোর করে খাওয়ায়। 
মীর'দের অনেক জমি । এই গ্রামে তারা অনেক বড় গৃহস্ত। বেশ জমি আছে। মীর বাড়ির ছেলেরা সব দেশের বাইরে থাকে । তাদের গোমস্তা নিরঞ্জন সবকিছু দেখাশুনা করে। নিরঞ্জন লোক ভাল এবং সৎ । সে কারনে মীর পরিবার তাকে বিশ্বাস করে। প্রতিবছর যা ধান চাউল হয় সব হিসাব কড়ায় গণ্ডায় বুঝিয়ে দিয়ে আসে শহরে গিয়ে। বিনিময়ে নিরঞ্জন আছে বেশ বহাল তবিয়তে। কাজ শেষ করে নিরঞ্জন থেকে টাকা নিয়ে গঞ্জে যায় আজিজ । ঘরে তার মা ,বোন,বাবা এবং ভাবী তাদের জন্য সওদা পাতি করে বাড়ি ফিরতে ফিরতে রাত হয়ে যায়। গ্রামের রাস্তায় সন্ধ্যা নামলে যেন ভুত নামে । ঘর থেকে তেমন কেউ বাইরে বেরুয় না। সেই সন্ধ্যা রাতে বাড়ি ফেরার সময় ভয় ভয় লাগে আজিজের। দেখতে যতই জোয়ান পুরুষ হোক না কেন ভেতরে ভেতরে সে একটা আস্ত ভীতু । সেদিন রাতে গঞ্জ থেকে ফিরছে একা একা । কাশবন থেকে শেয়ালের হুয়াক্কা হুয়া ডাক ভেসে আসছে। এই শিয়ালের ডাক শুনলে তার এমনিতেই ভয় লাগে । 
সে সময় কে যেন তার শরীরের পাশ ঘেঁষে পেরিয়ে যায়। প্রশ্ন করলে উত্তর ও দেয়না। আজিজ মনে মনে ভয় পায়। পেছন থেকে শুধায়-
কে যায়?
আগুন্তক কোন কথা না বলে দ্রুত হাটে। আজিজের শঙ্কা হয়। চোর ডাকাত নয়তো।সে আবার শুধায় কে ওখানে, কে যায়।
আগুন্তক নিরুত্তর। তবে হাটার গতি বাড়ায়। আমবাশ্যার রাতে আধারে কিছু ঠাহর করা যাচ্ছে না। সাহস করে আজিজ জোরে হাটে । উদ্দেশ্য আগুন্তক কে ধরা। অবশেষে সফল হয়। যেই হাত ধরে অমনি ছেড়ে দেয়। কারন আগুন্তক পুরুষ নয় মহিলা। 
কে তুমি
জয়নাব 
কোন জয়নাব , এত রাতে কোথায় যাও। 
গঞ্জে গেছিলাম। ফিরতে রাত হয়েগেছে। খেয়া মাঝি ছিলনা । বাবা অসুস্থ ,ঘরে খাওন নাই। 
ও আচ্ছা। তুমি রহম চাচার মেয়ে না । তোমার ভাই কোথায়?
সেতো বাড়ি নাই। 
চল তোমাকে বাড়ি পর্যন্ত পৌঁছে দেই। 
না লোকে দেখলে কি কইব। আপনি যান। আমার কোন অসুবিধা অইব না।
আরে তুমি আমারে চেন নাই। আমি আজিজ , তোমাদের পাশের পাড়ার। আমি তোমার বাবারে ভালোমত চিনি। ভয়ের কিছু নাই। 
এরপর দুজন নির্ভয়ে পথ চলতে থাকে । নিজদের মধ্যে অনেক কথা হয় দুজনের। দুজনে বেশ কষ্টে আছে সেটা বুঝে দুজনেই। দেখতে দেখতে জয়নবের বাড়ি এসে যায়। জয়নব বাবার ভয়ে আজিজ কে ঘরে আসতে বলার সাহস পায় না। আজিজ এতক্ষণের পথচলার কথা ভাবতে ভাবতে নিজ বাড়ির দিকে যেতে থাকে আপন মনে। তবে আজিজের মনে এখন আর শেয়ালের ডাকের ভয় নাই। অন্ধকারে সে দিব্যি সাহসের সাথে চলছে অবলীলায়। 

হেমন্তে 
চারদিকে ফসল কাটার হিড়িক লেগেছে । গ্রামে এখন অবসরে কেউ নাই। চারদিকে ব্যাস্তময় সময় । যার নিজের জমি আছে সে কামলা দিয়ে ধান কেটে ঘরে তুলছে,যার জমিন নেই সে অন্যের ক্ষেতে কামলা দিচ্ছে। এযেন গ্রাম বাংলার কৃষকের এক মহাব্যাস্ত সময়। নবান্ন উৎসবে মেতে আছে পুরো গ্রামের ছেলে বুড়ো এবং বউ ঝিরা সকলে। কাঁচা ধানের যে ঘ্রান সে স্বচক্ষে না দেখলে বুঝার উপায় নাই। বাড়িতে বাড়িতে ধান মাড়াইয়ের মেশিনের যান্ত্রিক আওয়াজ আর কর্মব্যাস্ত মানুষের কোলাহল সারা এলাকা জুড়ে।
 Kaljoyee

 

মীর বাড়িতে কাজের চাপ খুব বেশী । আজিজ মীর বাড়ির বান্দা কামলা। অন্য কামলাদের চেয়ে নিরঞ্জনের কাছে তার কদর একটু বেশী। আজিজ নিজে কাজ করে এবং অন্য সকলের কাজের তদারকি করে। সেজন্য নিরঞ্জন বলেছে বাবুদের বলে তাকে স্থায়ী ভাবে কাজে রেখে দেবে। একটা স্থায়ী কাজ হলে আজিজের বেশ ভাল হয়। কেননা যখন কাজ কাম থাকে না , তখন তাকে নানা জায়গায় ধর্না দিতে হয় কাজের জন্য। তাই এবছর বেশ ফুর্তি নিয়ে কাজ করছে আজিজ। 
গতকাল বিকেলে জয়নাব'কে দেখেছে মীর বাড়ির দিকে যেতে। ব্যাপার কি জানার জন্য নিরঞ্জনকে জিজ্ঞেস করে সকালে। নিরঞ্জন বলে 
কাম করতে চায়। মেয়েটার জন্য দুঃখ হয় আজিজ। দুই ভাই অসহায় অসুস্থ বাবার খোজ নেয় না। মেয়েটা অন্যের বাড়ি ঘুরে ঘুরে কামকাজ করে বাবাকে নিয়ে বেঁচে আছে কোনমতে। 
কাম দিয়েছ?
হ্যাঁ দিয়েছি । বলেছি সকাল থেকে সন্ধ্যা পর্যন্ত করলেই চলবে। প্রতিদিন দুইসের চাউল আর পনের টাকা দেব। উপুরি দুপুরের খানা এখানে খাবে। 
ভালো করেছেন নিরঞ্জন বাবু।
তা তোমার এত খোঁজের কাম কি?
কিছু না । এমনি জিজ্ঞেস করলাম আর কি।
না বাপু বুঝতে পেরেছি । তা আমাকে বল। দোষ কি । মমিন মিয়ারে বইল্যা দেখি কি কয়। 
আজিজ মাথাচুলকাতে চুলকাতে সেই স্থান দ্রুত প্রস্থান করল। 
আজিজ ধানের আটি মাথায় নিয়ে এসে দেখে জয়নাব ধান শুকোচ্ছে। কর্মরত জয়নাব কে দেখে আজিজের মনে অন্য রকম দোল খায়। অনেক মেয়ে মানুষ কাজ করে তাই জয়নাবের কাছে যেতে পারেনা আজিজ। ধান শুকানো ধান ভাঙ্গানো সব মেয়েলি কাজ করে মীরা বাড়িতে জয়নাব। জয়নাবের কাজে নিরঞ্জন বেশ খুশী। 
দুপুরে রাস্তায় খড় উল্টে দিচ্ছিল আজিজ । এমন সময় জয়নাব কে যেতে দেখে এগিয়ে যায়। জয়নাব আজিজ কে সেদিনের পর থেকে দেখলে লজ্জা পায়। মনে মনে জয়নাব ভাবছে, কেমন গাবুর(শক্তিশালী) বেটা এদিকে আইসতাছে ক্যান।
এই মাইয়া খাড়াও(দাড়াও)
ক্যান?
কতা(কথা) আছে।
কি কতা ।
বোঝ না । কি কতা
না বুঝি না। কতা কইলে বাড়িত যাইয়েন । 

আজিজ জয়নাবের গমন পথের দিকে চেয়ে থাকে । জয়নাব নিজ বাড়ির দিকে চলে যায়। প্রতিদিন দুপুরের খাবার সে তার বাবা রহম আলীর সাথে খায়। নিরঞ্জন বাবু যেদিন প্রথম দেখলেন সেদিন বাবুর্চি কে বলে দিয়েছেন মেয়েটাকে ভাত আর সালুন একটু বাড়িয়ে দিতে। 

শীতে 
রহম আলী এখন দারুন সুস্থ । মেয়েটা তার জীবন বাঁচিয়েছে। কষ্ট করে হারামজাদা ছেলে গুলোকে মানুষ করার চেয়ে আমার মা মরা মেয়ে জয়নাব অনেক ভালো। মনে মনে কথাগুলো ভাবছেন আর চেনীতে ধার দিচ্ছেন রহম আলী। এখন তার অনেক কাজ । এই মৌসুম টা ভালোয় ভালোয় গেলে কিছু পয়সা আসবে হাতে। তখন মেয়েটার জন্য ব্যাবস্থা করা যাবে। এতে না হলে শেষ সম্বল জমিটুকু বিক্রি করে দিতে দ্বিধা নাই রহম আলীর। মেয়েটা তার জীবনবর কষ্ট করে গেল সুখের দেখা পেলনা । বিয়ে শাদীর পর যদি আল্লাহ সুখ দেয়? আপন মনে চেনী ধার দিচ্ছেন আর ভাবছেন রহম আলী। শীত এলে তার এই কাজ। খেজুর গাছ কাটা। খেজুর গাছ কেটে তার থেকে রস সংগ্রহ করে রহম আলী শীতের পুরো মৌসুম। গ্রামের সকল গৃহস্ত সবাই এই সময় খোজ নেয় রহমের। যার যার খেজুর গাছ আছে তারা খোজ নেয় গাছ চিলার জন্য । আর যাদের গাছ নাই তারা খেজুরের রসের জন্য। তাই বছরের এই সময়টা রহম আলী নামে একজন এই গ্রামে আছে সেটা বুঝা যায়। কেউ মসজিদে শিরনী দেবে, কারো ছেলে মেয়ে শহর থেকে এসেছে কাচা খেজুরের রস খাবে । এমন নানা কাজে রহম আলী তখন অশ্বথতলা গ্রামের এক মহা ব্যাস্ত মানুষ। 
প্রথমে খেজুর গাছের ডাল গুলো সাবধানে কেটে ফেলতে হয়। কোমরে একটা বাশের বানানো ঝুড়িতে কাঠের হাতুড়ি , দুই তিনটি চেনী(ধারালো দা বিশেশ)বেশ কয়েক গোছা পাটের পাকানো রশি নিয়ে গাছে উঠেন রহম আলী। হাতে ধরা থাকে বাশের দুইহাত লম্বা একটা লাঠি । গাছের নির্দিষ্ট অংশে উঠে সেই লাঠিকে গাছের সাথে স্ট্যান্ডের মত বেঁধে নিজে এর উপর দাঁড়ায়। তারপর গামছা দিয়ে নিজের শরীর কে ঢিলেঢালা করে বাঁধে । এরপর খেজুর গাছের ডাল কাটতে আর কোন সমস্যা হয় না । তবে এই বৃদ্ধ বয়সে গাছে উঠাই বড় সমস্যা। কিন্তু রহম আলীদের সেদিকে খেয়াল দিলে কি চলে? 
সকালবেলা শীতের দিনে গ্রামে সবার বাড়িতেই কম বেশী পিঠা তৈরি হয়। উল্লেখযোগ্যে ভাপা পিঠা। গরম গরম ভাপা পিঠা খেজুরের রস দিয়ে খেতে দারুন স্বাদ লাগে। এছাড়া আরো হরেক রকমের পিঠা বানায় যে যার সাধ্যমত।জয়নাব মীর বাড়ির গোমস্তা কাকার কাছ থেকে চেয়ে কিছু চাউল এনেছে। সেই চাউল ভিজিয়ে গতকাল চাউলের গুড়ো বানিয়েছে , পিঠা বানানোর জন্য। সকাল বেলা মেয়ের তৈরি গরম পিঠা খেয়ে রহম আলী রস নামাতে দেয় ছূট। দুইখান পিঠা অতি যত্নে রেখে দেয় জয়নাব কারো জন্য। 
জয়নবের মনে ইদানিং বেশ রঙ লেগেছে। সারাদিন মায়ের শাড়ী পরে থাকে । বাড়ির পাশের বিভিন্ন ফুলের গাছ থেকে ফুল এনে খোঁপায় লাগায়। গুনগুন করে গান গায়। বাবাকে আজ লাল কাঁচের চুড়ি আনতে বলেছে , সাথে লাল ফিতা । রহম আলী এখন মোটামুটি ভালই কামাচ্ছে। প্রতিদিনে খেজুর গাছে যে রস হয় তার অর্ধেক গৃহস্ত নেয় বাকী অর্ধেক রহম আলীর । প্রতি দিন মাটির কলসে পাঁচ ছয় কলস হয় । প্রতি কলস গঞ্জে পঞ্চাশ টাকা দরে বিক্রয় করে। সেই কারনে মেয়ের আবদারে রাগ না করে বরঞ্চ খুশী হয়েছেন। গঞ্জ থেকে ফেরার পথে মেয়ের জন্য চুড়ি আর লাল ফিতা কিনে নেন। বহুদিন খাসীর মাংস খাওয়া হয়না , কি মনে করে এক কেজী খাসীর মাংস কিনে নেন। মেয়ের জন্য সুগন্ধি এক শিশি তৈল নিতে ও ভুলেননা। 
বাড়িতে প্রবেশের সময় রহম আলী দেখেন , পাশের গ্রামের মমিন মিয়ার ছেলে তার বাড়ি থেকে বেরিয়ে যাচ্ছে। ব্যাপারটা তিনি আঁচ করতে পারেননি। আজিজ রহম আলী কে দেখে থতমত খেয়ে যায়। কিন্তু পরক্ষণে নিজেকে সামলে নিয়ে বলে 
চাচা আপনের কাছে আইছিলাম।
কেনরে ?
চাচা আইজ রাইতে রস লাগব। পোলাপাইনে শিরনী খাবে। 
আজিজ মিয়া গ্রামের ছেলেদের মাঝে মাঝে রস দেন । যাতে করে ছেলেরা তার রসের হাড়ি না ভাঙ্গে। বললেন 
ঠিক আছে দিমুনে। কহন লাগব। 
আইজ রাইত দশটায়।আমি আমুনে আপনের লাইগ্যা।
না। তোয়ার অয়াইয়্যেনের (আসার) দরকার নাই। আমি নিজেই আইমু। 

বসন্তে
প্রকৃতি সেজেছে নতুন রুপে । শীতে পত্র ঝরা সকল বৃক্ষে সবুজের সমারোহ।রুক্ষ প্রকৃতি যেন প্রান ফিরে পেয়েছে। ফুল গাছে নানা রঙের ফুল বাংলার গ্রাম যেন এক স্বর্গপুরী । কোন শিল্পীর আঁকা ছবির মত। শীতের আমেজ শেষে সকলে নানা কাজে ব্যাস্ত। 
গ্রামের রাস্তার দু'পাশে বৃক্ষ রাজি সবুজের ছটায় মনোমুগ্ধকর এক পরিবেশ তৈরি করেছে অবলীলায়। নিরঞ্জন বরাবরই প্রকৃতি প্রেমী মানুষ । সকালে মীর'দের জমিন গুলো প্রাত ভ্রমণের সময় দেখে নেন। কোনটায় কি দরকার। মমিন মিয়ার বাড়ির পেছনে মীর সাহেবদের একটি ধানি জমি আছে। সেই জমিতে বেশ ধান হয়। এবছর সে জমি নিরঞ্জন নিজে চাষ না করে আজিজ কে বর্গা দিবে বলে মনে মনে ভেবে রেখেছে। আজিজ ছেলেটা ভাল। 
মমিন মিয়াকে কাশতে কাশতে ঘর থেকে বাহির হতে দেখে নিরঞ্জন বাবু থামলেন। নিরঞ্জন কে গ্রামের সবাই মীর বাড়ির গোমস্তা বলে বেশ মান্য করে। নিরঞ্জনকে দেখতে পেয়ে মমিন মিয়া এগিয়ে এল । 
কি খবর কর্তা , হুট করে এদিকে?
এমনি এলাম। তা তোমার খবর কি ? সব ঠিক আছে তো। আজিজের ব্যাপারে কি ভাবছ?
ক্যান আজিজ আবার কি করছে, কি ভাবমু।
আরে পোলা বড় হইছে না , বিয়ে দেওন লাগব না।
ওহ সে কথা। তা বাবু পাত্রী আছে নাকি আপনার জানাশোনায়।একজন তো বিয়ে করে বউ রেখে চম্পট দিয়েছে। তার কোন খোঁজ রাইখে না। 
আজিজের ব্যাপারে আমি তোমারে সহযোগিতা করুমনে।
কেমনে?
তোমার বাড়ির পাশের জমিখান এবার আজিজ মিয়ারে বর্গা দিমু, পোলাখান কিন্তু তোমার বহুত ভালা।
তাইলে আমার কওনের কি আছে। আপনি মুরুব্বি হইয়া ,যা করেন তাই মাইন্যা লমু।
সেদিন রাতে নিরঞ্জন রহম আলীর কাছে যায়। সেখানে বেশ আলোচনা করে রাতে নিজের গৃহে ফিরে আসে । 
রহম আলী আবার আশায় বুক বেঁধে নিজের জমিতে কোদাল দিয়ে মাটি খুড়ছে। এবার কলা নয় অন্য কিছু আবাদ করবে। কলা চাষ তাকে সর্বশান্ত করেছে। ছেলেরা এই বৃদ্ধ বাবার খোঁজ নিতে আসে না ।একমাত্র মেয়ে জয়নবকে নিয়ে কোন রকম বেঁচে আছে। আদৌ একে বেঁচে থাকা বলে কিনা সন্দেহ আছে। কিন্তু গতকাল রাতে জয়নবের ব্যাপারে নিরঞ্জন বাবুর আগ্রহের কথা শুনে দারুন খুশী রহম আলি। শেষ পর্যন্ত মেয়েটার একটা ব্যাবস্থা আল্লাহপাক করে দিয়েছেন । 
অশ্বথতলা গ্রামে আজ দুই পাড়ায় বিয়ের বাজনা বাজছে। মাইকে গান চলছে-বধু সেজে কন্যা যখন এলরে............
কলাগাছের গেইট সজানো হচ্ছে। গ্রাম বাংলার এক পুরানো সংস্কৃতি । দুই পাশে দুইটি করে চারটি কলা গাছ দিয়ে এর উপর বাশের মাচানের মত তাতে নানা রঙ্গিন কাগজ দিয়ে সজ্জিত করে বিয়ের গেইট বানানো হচ্ছে রহম আলীর বাড়ির সামনে। হায়রে কলা গাছ । গেল বছর রহম আলীকে নিঃশেষ করে এবার তার মেয়েকে নিয়ে যাচ্ছে শশুর বাড়ি। তবে রহম আলীর আজ কলা গাছের প্রতি ক্ষোভ দেখা গেল না। বরঞ্চ আজ কলা গাছের গেইট তাকে তার পুরানো দিনের কথা মনে করিয়ে দিল। 
গাছে গাছে কোকিল ডাকছে, ফুলে ফুলে চারদিক, সেই মধুসময়ে বিয়ে হয়ে গেল জয়নব আর আজিজের। আজিজ যেমন খুশী মনের মত বউ পেয়ে, জয়নাব ও বেশ খুশী গাবুর লোকটাকে স্বামী হিসাবে পেয়ে। পালকিতে করে জয়নব কে নিয়ে যাচ্ছে চার বেয়ারা। সেদিকে তাকিয়ে রহম আলীর দু'চোখ গড়িয়ে অশ্রু ঝরতে লাগল। সেই অশ্রু কিসের তা বোঝার সাধ্য কার নাই। 
পুনশচঃ গ্রাম বাংলার ঋতু চক্রের মতই জীবন চক্র বদলাতে থাকে । গ্রামের সাধারন মানুষ গুলো কোন এক ঋতুতে কাঁদলে অন্য ঋতুতে হাসে । এই হল চক্র , মানে জীবন চক্র। বেশ কিছু সীমাবদ্ধতার কারনে অনেক কিছু লেখা সম্ভব হয়ে উঠেনি। সে জন্য আমি দুঃখ প্রকাশ করছি। 
গতকাল সারারাত বৃষ্টি হয়েছে , মাঝখানে একটুখানি থেমে আবার শুরু হয়েছে মুষুলধারে বৃষ্টি , ইংরেজীতে যাকে বলে 'cats and dogs' । আলী হায়দার সাহেব বাজার থেকে ইলিশ মাছ এনেছেন পনেরশ টাকা খরচ করে , তার স্ত্রী জামিলা বেগম প্রচন্ড ক্ষেপে আছেন , তার স্বামীর দু চারদিন উলটো পাল্টা খরচের কারণে মাসের শেষের দিকে খুব টানাটানির মধ্যে দিয়ে চালাতে হয় তাকে । 
তাকে বোঝাতে গেলে তিনি চার্বাক দার্শনিকদের মত বলেন , " যতদিন বাঁচব সুখেই বাঁচব , প্রয়োজনে ধার করে ঘি কিনে খাব " , যদি ও তিনি ধার করে ঘি কেনেন না , তিনি ধার করে মাসের শেষ কটা দিন কোনরকমে খাবার জোটানোর চেষ্টা করেন । বিয়ের পর উনি ব্যাবসা শুরু করেন , অল্প কদিনে ব্যাবসায় লালবাতি জ্বলে যাওয়ার পর উনি বুঝলেন যে ব্যাবসা সবার জন্য না । তারপর জামিলা বেগমের মেজো মামা খায়রুল আলম সাহেব তাকে একটি বেসরকারী কোম্পানীতে কেরাণীর চাকরি জোগাড় করে দেন , সেই থেকে উনি বহাল তবিয়াতে চাকরী করে যাচ্ছেন ।
নীলা রান্নাঘরে গুনগুন করে গান গাইছে আর রান্নার ব্যাবস্থা করছে । মা জামিলা বেগম অসুস্থ , তাই রান্নার ভার পড়েছে তার উপরে । ছোট বোন কণা তাকে সাহায্য করছে । রান্না হচ্ছে ভুনা খিচুড়ি আর ইলিশ মাছ । নীলার মনটা আজ খুব ভাল , আজই প্রথম দেশের অন্যতম সেরা সাহিত্য পত্রিকায় তার কবিতা ছাপা হয়েছে , কবিতার নাম " জোছনা বিহার " । নীলার ছোট মামা শফিক সেই পত্রিকা হাতে নিয়ে ড্রয়িং রুমে বসে আছে নীলার বাবা আলী হায়দার সাহেবের সামনে । দুলাভাই আমি আগেই বলেছিলাম , আপনার এই মেয়েটা অনেক প্রতিভাবান , এখন দেখলেন তো হাতে নাতে প্রমাণ ।
শফিক তার কয়েকজন বন্ধুর সাথে শিলিগুড়ি যাচ্ছে বৃষ্টি দেখতে , তাই দুলাভাই এর সাথে দেখা করতে এসেছে কিছু টাকা নিতে । দুলাভাইকে এখন যত শীর্ষে উঠানো যায় ততটাই সে উঠাবে । দুলাভাই যে যাই বলুক না কেন আপনার রোমান্টিক সেন্স কিন্তু দারুণ ইম্প্রেসিভ । ' কিরকম ?' , এই যে ঝরঝর মূখর ও বাদল দিনে ইলিশ মাছ কিনেছেন । ' ও এই কথা , জানো তোমার আপা খুব রেগে আছে ' । আরে বাদ দিন তো দুলাভাই , আজ এই ছুটির দিনে বৃষ্টি কে উপভোগ্য করে তোলার জন্য আপনার মাথায় যে রোমান্টিক আইডিয়াটা এসেছে কজন এর মূল্য বুঝবে । তাছাড়া দুলাভাই আপনার এই চার্বাক ভক্তি ও আমার অসাধারণ লাগে । নীলা চা নিয়ে ঢুকছে , হয়েছে মামা হয়েছে , বাবা তো বেলুনের মতো ফেটে যাবে , এখন একটু থামো । তোমাকে মা ডাকছে , চা খেয়ে মায়ের সাথে দেখা করে আসো । 
নীলা এবং তার বন্ধুরা মিলে একটি পথনাটকের মোহড়া দিচ্ছে । নাটকটির থিম হলো যৌতুক বিরোধী , নীলার এ নাটকে কণের ভুমিকা । অত্যাচারী স্বামীর নির্যাতন ফুটিয়ে তুলতে যেয়ে ওকে যথেষ্ঠ পরিমাণে আউলা ঝাউলা সাজতে হয়েছে , চুলগুলো এলোমেলো , চোখেমুখে বিমর্ষতার ছাপ , কাপড়ের ভাঁজভাঙা এলোমেলো কুঁচকানো । নীলা নিজে ভাল করে শাড়ী পড়তে পারে না , তাই সাতসকালে মায়ের কাছে বকুনি খেতে খেতে শাড়ীর কুঁচিগুলো ঠিক করে নিয়েছে । 
নীলার খুব অস্বস্তি লাগছে , হঠাত করে ওর শরীর খারাপ হয়েছে কোন রকম প্রস্তুতি ছাড়া , ব্যাগে কোন ন্যাপকিন প্যাড নেই , মোবাইলে সম্ভাব্য ডেট এ রিমেইন্ডার হিসেবে অ্যালার্ম সেট করে রেখেছিল " পেন্টি নিড টু ওয়্যার " , এবার তো সম্ভাব্য ডেটের অনেক আগেই হয়ে গেল । নিজের মাথার চুল সব টেনে টেনে ছিড়ে ফেলতে ইচ্ছে করছে , এমনিতেই ওর পেন্টি পরতে ভাল লাগে না , তাই শরীর খারাপ না হলে পরা ও হয় না । টিউশনিতে যেতে হবে , আগামীকাল থেকে স্টুডেন্ট এর এক্সাম শুরু হচ্ছে , তাই একপ্রকার বাধ্যতামূলক ভাবেই যাওয়া লাগবে । ইউনিভার্সিটির গাড়ি মিস করেছে , তাই বাধ্য হয়ে পাবলিক ট্রান্সপোর্টেই যেতে হবে । শাহাবাগে দাড়িয়ে আছে গাড়ির জন্য , রাস্তায় ছড়িয়ে পড়েছে অফিস ভাঙা ভীড় । এই দুই কোটি মানুষের শহরে প্রত্যেক গাড়ীতেই একই অবস্থা, তিল ঠাই নাহিরে , অবশেষে অনেক কষ্টে একটি গাড়ীতে উঠতে পারলো নীলা । 
সন্ধ্যা সাতটা বাজে , নীলা বাসায় ফিরছে , শহর তলিতে ওদের বাসার এলাকাটা বেশ ফাঁকা ফাঁকা , প্রতিদিন ফেরার সময় বেশ ভয় ভয় করে । মোড়ে কিছু বখাটে ছেলেরা আড্ডা দেয় আর আজে বাজে টোন করে । আজ ও মোড়ে পাঁচ ছয়টা ছেলে পথের মাঝে দেয়াল হয়ে দাড়িয়ে আছে , নীলা খুব ভদ্রভাবে বললো , ‘ ভাইয়া পথ ছাড়ুন , যেতে দিন ‘ । একজন খুব বাজে ভাবে বললো , ‘ যদি না ছাড়ি তো ? ‘ , নীলা চুপ করে থাকে , এর মাঝে একটি ট্রাক আসলো , তারপর পরপর কয়েকটা গাড়ি আসলো গেল , এই সুযোগে নীলা ও যেন বেরিয়ে গেল বখাটে দেয়ালের ফাটল দিয়ে । নীলার গলা শুকিয়ে কাঠ হয়ে গেছে , বাসায় ঢুকে পর পর কয় গ্লাস পানি খেল , জামিলা বেগম তাকিয়ে আছেন মেয়ের দিকে , আড়ষ্ঠ কন্ঠে জিজ্ঞাসা করলেন কি হয়েছে রে মা ? নীলা নির্বাক , কি বলবে ভেবে পাচ্ছে না , মা এমনিতেই অনেক অসুস্থ , দুইবার স্ট্রোক করেছে , টেনশন নিতে পারে না । তাই ভেবে চিন্তে নীলা উত্তর দিল , কিছু হয়নি তো ।
রানু সব কিছু ভুলতে চাইলো , ফ্রেশ হয়ে এক কাপ চা হাতে কানে হেডফোন গুজে গান শুনতে শুনতে চলে গেল ছাদে ,
“ কিছু বিষাদ হোক পাখি ,
নগরীর নোনা ধরা দেয়ালে ;
কাঁচ পোকা সারি সারি ,
নির্বাণ , নির্বাণ ডেকে যায় ।।

কিছু ভুল রঙের ফুল ,
ফুটে আছে আজ পথে ,
কিছু মিথ্যে কথার রং 
আমাদের হৃদয়ে ।।

এখনো এখানে নীরবে দাড়িয়ে ,
অগণিত প্রতিশোধ জাগে আত্নার ভেতরে ,
কিছু মাতাল হাওয়ার দল 
শোনে ঝোড়ো সময়ের গান 
এখানে শুরু হোক রোজকার রুপকথা ।।“ (মেঘদল) 

নগরীর আকাশে অর্ধেক পূর্নিমার চাঁদ যেন মুচকি হাসছে বাক্সে বাক্সে বন্দী নাগরিক মানুষের দিকে চেয়ে । কতশত ভাবনা উড়ে বেড়ায় নীলার আকাশে , আর দশদিন পরেই নাটকটি মঞ্চস্থ হবে শাহাবাগ ছবির হাটের সামনে , তারপর পর্যায়ক্রমে সমস্ত বিভাগীয় নগরগুলিতে যাবে তাদের দল । মূল পরিকল্পনা গ্রামে গ্রামে যেয়ে গ্রামের মানুষকে সচেতন করা , সেটা শুরু হবে আগামী বছর থেকে । এদিকে মাস্টার্স পরীক্ষার ও বেশিদিন বাকি নেই , তাই রাত জেগে পড়তে হচ্ছে ।
নীলার অদ্ভুত দুটি শখ আছে , এ শখ দুটির কথা কখনো কাউকে বলেনি সে ।
পিরামিডের ভিতরে ঢুকে কিংস চেম্বারটা দেখার ভীষণ ইচ্ছে , টিকে থাকা পৃথিবীর সবচেয়ে বড় এবং পুরাতন স্থাপনাটির ভিতরে পা দিয়ে অনুভব করতে চাই মানুষের অগ্রগতির শুরুটাকে । আরেকটা ইচ্ছে হয় কোন এক পূর্নিমার রাতে অ্যান্টারটিকার শ্বেত শুভ্র বরফের উপর দিয়ে হাটার । এসব শখ পূরণ করতে হবে তাকে নিজেকেই । স্কলারশীপ নিয়ে বাইরে যেতে হবে , তাকে অনেক বড় হতে হবে , নীলার রেজাল্ট ও যথেষ্ট ভাল , মাস্টার্সে প্রথম হবে সে আশা ও আছে । এসব অদ্ভুত ছেলেমানুষি সব চিন্তা করে আর দূর নক্ষত্রের দিকে তাকিয়ে থাকে নীলা ।
ক্লাস শেষে বিকেলে নাটকের মোহড়া শুরু হয়েছে , আজ সমাজকল্যাণ বিভাগের দুজন সিনিয়র শিক্ষক এসেছেন নাটকের মোহড়া দেখতে , সাথে এসেছেন তিনজন কানাডিয়ান , যারা একটি দাতব্য প্রতিষ্ঠানের কর্মকর্তা , বিভিন্ন সমাজ সচেতনমূলক কাজে প্রতিষ্ঠানটি ডোনেট করে থাকে , একটি ভাল ফান্ড পেলে দল টি নিশিন্তে কাজ করে যেতে পারবে , তাদের সাথে দীর্ঘ আলোচনা করতে যেয়ে অনেক রাত হয়ে গেছে । তাই নীলার সাথে আজ সৌমিক যাচ্ছে বাসা পর্যন্ত এগিয়ে দিতে ।
বাসায় যেতে সেই মোড়ে আজ ও দাড়িয়ে আছে ছেলেগুলো , কাছাকাছি যেতেই আজে বাজে মন্তব্য শুরু করলো , বলেছিলাম না এইটা একটা মাগী , বাইরে নষ্টামী করে সাধ মেটে নাই তাই এলাকায় নাগর নিয়ে চলে এসেছে । সৌমিককে বিদায় দিয়ে নীলা বাসায় ঢুকে বাথরুমে যেয়ে কান্নায় ভেঙে পড়লো । 
রাতে না খেয়েই শুয়ে পড়লো নীলা , বুকের মধ্যে আগুন জ্বলছে দাও দাও করে , মনে হচ্ছে সারা পৃথিবী জালিয়ে পুড়িয়ে ছারখার করে দেই । অপমানের জ্বালা কিছুতেই ভুলতে পারছে না । সারারাত এপাশ ওপাশ করে কাটালো ঘুম আসছে না , শেষ রাতের দিকে প্রচন্ড জ্বর এসে হানা দিল , ঝুলে থাকলো চেতন অচেতনের মাঝে – নীলা হাটছে শ্বেত শুভ্র বরফের উপর দিয়ে , চাঁদের আলোয় চারিদিকে ঝকমক করছে , কোন অচেনা সুর ভেসে আসছে দূর থেকে , নগ্ন পায়ে বরফের উপর দিয়ে হাঁটতে নীলার বেশ ভাল লাগছে , পৃথিবীটাকে ভীষণ জীবন্ত মনে হচ্ছে । অচেনা সুরের ভাষা ধীরে ধীরে স্পষ্ট হয়ে উঠছে ,
“ ভয়ের অস্তাচল থেকে বেরিয়ে আসুক 
তোমাদের সূর্যদয় ,
তোমাদের মৃত্যু নেই 
আছে শুধু ঘুম ।
তোমরা পৃথিবীর সন্তান
 Kaljoyee

 

বেঁচে থাকো মহাকালের মতো ,
অনন্ত নক্ষত্রের পানে চেয়ে দেখো 
কত সুমহান উজ্জ্বল ,
কত শত নাবিক পথ চিনে নেয় 
পথ হারানো অন্ধকারে ,
কত জরাজীর্ণ মৃত্যুর ঘুম ভেঙে জেগে ওঠে
ছুটে চলা হরিণের দল ।। “ 
ঘুম থেকে জেগে উঠে নীলার বেশ প্রশান্তি অনুভব হচ্ছে । বাবা বাইরে হাঁটতে যাওয়ার জন্য প্রস্তুত , নীলা ও বাবার সাথে হাঁটতে বের হলো অনেক অনেক দিন পরে । বাইরে বের হয়েই মনটা প্রজাপতির মতো হয়ে গেল , ভোরের জাফরান রঙা সূর্যটা আকাশের নীলে আঁকা দুনিয়ার শ্রেষ্ঠ ক্যানভাস ।মৃদু সমীরণে ভাল লাগার শীতল অনুভূতির পরশ , চোখে মুখে আদর জড়িয়ে দিচ্ছে স্নেহশীল মায়ের মতো , রাতের স্বপ্নের কথা মনে পড়ে গেল , জীবনে প্রথম আজ এক অন্যরকম অনুভব হলো নিজেকে পৃথিবীর সন্তান ভেবে ।
প্রায় প্রতিদিন ই ইউনিভার্সিটি থেকে ফেরার পথে এলাকার ঐ বখাটে ছেলেগুলো খুব জ্বালাতন করে , তবুও দিনের পর দিন প্রায় মুখবুজেই তা সহ্য করে যাচ্ছে । আজ যেন অন্য যে কোন দিনের চেয়ে সীমা টা ছাড়িয়ে গেল , ছেলে গুলোর মধ্যে একজন তার ওড়না ধরে টান দিলো , নীলা কষে একটা চড় মারলো , তারপর দ্রুত পায়ে বাসায় ফিরে বাবাকে নিয়ে সোজা থানায় চলে গেল । থানায় যেয়ে অভিযোগ লিখিয়ে আসার ঘন্টা খানিক পরেই এলাকার চার পাঁচ জন মুরব্বী শ্রেনীর লোক এলো তাদের বাসায় । তারা খুব উচ্চস্বরে বলতে শুরু করলো , “ আলী হায়দার সাহেব আপনি কাজটা মোটেই ভাল করেননি , আপনি এ এলাকায় নতুন বাড়ি বানিয়ে এসেছেন , কোথায় সবার সাথে তালমিল দিয়ে থাকবেন , তা না করে আপনি এলাকার ময়মুরব্বী রেখে থানায় গেছেন রিপোর্ট করতে । বিচার করতে হয় এলাকার মুরব্বীরা করবেন , আপনি এর মধ্যে থানা পুলিশ টেনে আনলেন কেন , আপনার ঐ নষ্ট মেয়েটার জন্য । প্রচন্ড রাগে কাঁপতে কাঁপতে আলী হায়দার সাহেব বললেন – আপনাদের এত বড় সাহস আমার বাড়িতে এসে আমার মেয়েকে বলছেন নষ্ট , বেরিয়ে যান এখনি । হ্যাঁ , বেরিয়ে যাচ্ছি , যাওয়ার আগে আপনাকে সাবধান করে দিচ্ছি ঐ নষ্ট মেয়েটার ব্যাপারে , রাত বিরাতে ব্যাবসা করে এসে এখানে বাস করা যাবে না । এর মাঝে একদিন খদ্দের এলাকায় ও নিয়ে এসেছিল , এরকম আর এলাকার লোক জন মেনে নেবে না । আপনি যাদের নামে রিপোর্ট করেছেন তাদের মধ্যে একজন সংসদ সদস্যের ভাই ,একজন ওয়ার্ড কমিশনারের ছেলে , যাদের এলাকার লোকজন খুব পছন্দ করে , তাদের পারিবারিক ভাবেই এ এলাকায় সুখ্যাতি আছে , আপনার মেয়ের জন্য তাদের মানসম্মান নষ্ট হতে পারে না , তাই বিচার যদি হতেই হয় তো আপনার মেয়ের বিচার হবে ।
লোক গুলো বেরিয়ে যাওয়ার কিছুক্ষণ পরে আলী হায়দার সাহেব আবার থানায় গেলেন তার বাড়িতে এসে হুমকী দেয়ার জন্য জিডি করতে । পুলিশ জিডি নিল না বরং বললো আমরা খবর পেয়েছি আপনার মেয়ে দেহ ব্যাবসার সাথে জড়িত , তাকে সতর্ক করে দিন , নইলে তাকে আইনের আওতায় আনা হবে । আলী হায়দার সাহেব নির্বাক হয়ে পুলিশ অফিসারের দিকে তাকিয়ে থাকলেন অসহায় দৃষ্টিতে । পুলিশ অফিসারটি খুব কর্কশ ভাষায় বললো এভাবে ফ্যাল ফ্যাল করে তাকিয়ে না থেকে বেরিয়ে যান দয়া করে , আমার সময় নষ্ট করবেন না ।
আলী হায়দার সাহেবের মাথা ঝিম ঝিম করছে , শরীর দুর্বল লাগছে , কাঁধটা নীচের দিকে ঝুলে গেছে, মাথা নিচু করে হাটা শুরু করেছেন বাসার দিকে । 
জামিলা বেগম নীলাকে আর বাসা থেকে বের হতে নিষেধ করে দিলেন , আলী হায়দার সাহেব হুঙ্কার দিয়ে উঠলেন ও বের হবে প্রতিদিনের মতো ই । পরের দিন নীলা কোথাও গেল না , তারপরের দিন বাবাকে আর কণাকে নিয়ে গেল শাহাবাগে , ছবির হাটের সামনে ব্যাপক উৎসাহ উদ্দীপনার মধ্য দিয়ে মঞ্চস্থ হলো পথনাটকটি , ইউনিভার্সিটির বেশ কিছু শিক্ষকেরা আসলেন , সেই বিদেশী প্রতিনিধিরাও আসলেন , শত শত পথিক জমে গেল , মূহুর্মূহু হাততালিতে উৎসাহ ঢেলে পড়লো , উৎসারিত হলো প্রশংসা ।
মাঝখানে কিছুদিন আলী হায়দার সাহেব মেয়ের সাথে যেতেন আসতেন , কিন্তু সেটা আর কতদিনই বা সম্ভব , তিনিও তো চাকরী করেন , তাছাড়া দুজনের গন্তব্য দুদিকে । তাই যথারীতি নীলা আবার একাই যাতায়ত শুরু করলো , কোথাও কোন সমস্যা নেই , বখাটে ছেলেগুলোকে আর দেখা যেত না । এভাবে বেশ কিছুদিন চলার পর হঠাত একদিন টিউশনি সেরে সন্ধ্যায় বাসায় ফেরার পথে সেই ছেলে গুলোকে দেখতে পেল যথারীতি সেই মোড়ে , কেন জানি আজ মোড়ের সব দোকান গুলো বন্ধ , শুধু একটা কামারের দোকান খোলা আছে , দোকান পাট বন্ধ মোড়টা ও তাই আজ অস্বাভাবিক রকমের ফাঁকা । ছেলে গুলো দূর থেকেই আজেবাজে মন্তব্য শুরু করলো , কাছে আসতেই একজন নীলার ওড়না ধরে টান দিল , আরেকজন নীলার বুকের মধ্যে হাত ঢুকিয়ে দিলো , বাকিরা সব পৈচাশিক হাসিতে মেতে উঠলো , একজন বলে উঠলো এখানে এভাবে নয় , আরামসে হবে ,ওইদিকে ঝিলের পাড়ে বেশ ফাঁকা ,ঐ দিকে নিয়ে চল , ওর শরীরের সব জ্বালা আজ বের করে দেব , দেখি ও আজ কত নিতে পারে । ভয়ের বদলে নীলার ভিতরে উন্মত্ত ক্রোধ জেগে উঠলো , ক্রোধের আগুন সমস্ত শরীর কে দানবীয় শক্তি সঞ্চার করলো , হঠাত করে নীলার চোখে যেন ঝিলিক মেরে উঠলো পাশে কামারের দোকানে থাকা একটি বড় দা এর ধারালো অংশ , মূহুর্তের মধ্যেই ছুটে কামারের দোকান থেকে দা নিয়ে এলোপাথাড়ি ভাবে কোপাতে লাগলো , দু তিন জন কে কেটে ফালি ফালি করে দিলো আর বাকি দুতিনজন শরীরে কাটা ছেড়া নিয়ে ভয়ে পালিয়ে গেল । সামনে পড়ে থাকা তিনজনের শরীর দা দিয়ে কুপিয়ে কুপিয়ে টুকরো টুকরো করতে লাগলো , যতক্ষন না জ্ঞান ছিল , তারপর মাটিতে লুটিয়ে পড়লো । 
কিছুদিন পরে আদালতে রায় হলো , ট্রিপল মার্ডারের দায়ে আদালত নীলাকে মৃত্যুদন্ড দিল , সুপ্রিম কোর্ট ও সেই সাজা ই বহাল রাখলো ।
আজ রাত সাড়ে তিনটায় নীলার ফাঁসি কার্যকর হবে । কারাকর্তৃপক্ষ শেষ ইচ্ছে জানতে চাইলে নীলা তার চোখ দুটি দান করার ইচ্ছে পোষণ করলো , পরিবারের কারো সাথে ই শেষ দেখা করতে রাজী হলো না , কারাকর্তৃপক্ষের কাছে বাবার কাছে লেখা একটি চিঠি রেখে গেল ,
প্রিয় বাবা , 
যেদিন মা আমাকে বাইরে বের হতে বারণ করেছিল সেদিন তুমি প্রতিবাদ করে বলেছিলে ও বাইরে যাবে প্রতিদিনের মতোই , সেদিন ই আমি তোমাকে নতুন করে আবিষ্কার করলাম , এতোদিন ভাবতাম আমার এই নিম্নমধ্যবিত্ত শিক্ষিত বাবাটি সাদা মাটা আর পাঁচজনের মতোই , কিন্তু না সেদিন ই তুমি তোমার জাত চিনিয়েছিলে , তোমার যে এত শক্ত মেরুদন্ড আমি আগে কখনো বুঝতে পারিনি , তোমার মেয়ে হয়ে বাবা আমার জীবন ধন্য , যে সম্মান আমাকে দিয়েছ তা আমার অন্তরকে আলোকিত করেছে ,আমার সমস্ত ভয়কে দূর করেছে । আমার জন্য শোক করো না , আমাদের আসা যাওয়ার মাঝেই আমাদের পথকে পরিষ্কার করতে হবে , অন্যায়ের প্রতিবাদ করে । যুগে যুগে মানুষ অন্যায়ের বিরুদ্ধে প্রতিবাদ করেছে , কখনো কখনো লক্ষ কোটি প্রাণের বিনিময়ে এক একটি ন্যায় প্রতিষ্ঠিত হয়েছে । আমি ও প্রতিবাদ করলাম আমার এ ক্ষুদ্র প্রাণ দিয়ে মহৎ কোন ন্যায়ের জন্য । আমার মতো কত সহস্র প্রাণের বিনিময়ে হয়তো একদিন মানুষের বিবেক জাগ্রত হবে । 
আমার জন্য শোক করো না , আমরা পৃথিবীর সন্তান , আমাদের মৃত্যু নেই আছে শুধু ঘুম । আমরা অখন্ড প্রাণ , হয়তো আমার ইচ্ছেগুলো পূরণ হবে অন্য কোন চেতনায় , হয়তো পৃথিবীর বুকের মাঝে মুখ গুজে ঘুমিয়ে থাকবো অনন্তকাল , কিংবা সবুজ কোন ঘাসের মাঠে আমার স্বপ্নগুলো হেটে বেড়াবে স্বাধীনভাবে ।
রাতের আকাশে নক্ষত্রের দিকে তাকিয়ে দেখ , কোটি কোটি নক্ষত্রের মাঝে সবগুলো সমান উজ্জ্বল নয় , কোন কোনটি বেশি উজ্জ্বল ঠিক যেন সেইসব মহামানবদের মতো যারা মহাকালের পাতায় স্মরণীয় হয়ে আছে । আর কিছু কিছু নক্ষত্র অতটা উজ্জ্বল নয় বটে , তবু তারাও কিন্তু আলোর পসরা সাজিয়ে বসে আছে , গাড় অন্ধকারে তারা ও কি আলো ছড়ায় না ? 

নীলা 

সন্ধ্যায় জামিলা বেগম তৃতীয়বারের মতো স্ট্রোক করলো , তাকে হাসপাতালের ইনসেন্টিভ কেয়ারে রাখা হয়েছে । 
রাত সাড়ে তিনটার সময় আলী হায়দার সাহেব নীলার লাশের জন্য দাড়িয়ে আছেন ঢাকা কেন্দ্রীয় কারাগারের সামনে , আকাশ ভাঙা বৃষ্টিতে ধুয়ে যাচ্ছে আলী হায়দার সাহেবের চোখের জল । যথাসময়ে নীলার ফাঁসি কার্যকর হলো , প্রচন্ড শব্দে আকাশে মূহুর্মূহু বিদ্যুৎ চমকাতে লাগলো যেন কোন বীরের জন্য তোপধ্বনি হচ্ছে । প্রকৃতি যেন বলতে চাইছে নীলার জন্য শোকগাথা নয় , নীলার জন্য থাকুক বীরগাথা ।
বালিশের পাশে রাখা মোবাইলে ‘মধুর আমার মায়ের হাসি চাঁদের মুখে ঝরে” রিং টোন বেজে উঠতেই আশাবরীর ঘুম ভেঙ্গে গেলো। চোখ খুলে ঘরের মধ্যে আলো আঁধারি দেখে প্রথমটায় বুঝে উঠতে পারলোনা, সময়টা কি ভোর নাকি সন্ধ্যা। ফোনটা নিতে নিতে রিং টোন থেমে গেলো। নিউইয়র্ক থেকে লহরী ফোন করেছিল। 

বুকটায় এমন ফাঁকা লাগছে কেন, বাইরে আলো মরে এসেছে। আশাবরী বুঝতে পারলো, সকাল নয় সন্ধ্যা হয়ে এসেছে। দুপুরে আশাবরী কখনও ঘুমায়না, ছোটবেলার অভ্যেস, দুপুরে ঘুমালে বিকেলে যখন ঘুম ভাঙ্গে, আশাবরীর বুক ফাঁকা লাগে, মনে হয় জীবন থেকে অনেকটা সময় নিঃশব্দে চলে গেলো, ও কিছুই জানতে পারলোনা। কেউ কোথাও নেই, নিজেকে একা লাগে। বিছানার পাশে থাকা টেবিল ল্যাম্পএর সুইচ অন করে দিল। 

তিন বেডরুমের অ্যাপার্টমেন্টের একটি মাত্র রুম এখন ব্যবহার করা হয়, বাকী রুমগুলো ফাঁকা পড়ে থাকে। অ্যাপার্টমেন্টটা একসময় খুব ছোট মনে হতো, ছেলেমেয়েরা দূরে চলে যাওয়ার পর আজকাল অ্যাপার্টমেন্ট খুব বড় আর ফাঁকা লাগে, স্বামী-স্ত্রীতে আর কতটুকু জায়গা লাগে! 
চার ছেলেমেয়ে নিয়ে সংসার ছিল আশাবরীর, আজ চার ছেলেমেয়ের সকলেই বৃত্ত ভেঙ্গে বেরিয়ে গেছে, আরও বিশালত্বের খোঁজে। শূন্য খাঁচা আগলে রাখে আশাবরী আর তার স্বামী অসিতবরণ। পাখী খাঁচা ভেঙ্গে উড়ে যায় ফিরে আসার জন্য নয়, তবুও মা পাখীর মনে ক্ষীণ আশা, বাবা পাখির মনে ক্ষীণ আশা, বাচ্চা পাখিগুলো যদি কখনও নীড়ে ফিরে আসে!

আশাবরীর বুকটা আবার মুচড়ে উঠলো, সুরভীর সাথে একটু আগেই ফোনে কথা হলো, আশাবরীর বড় মেয়ে, বছর তিনেক আগে ডাক্তারী পাশ করেছে, ফ্লোরিডাতে থাকে, রেসিডেন্সি করছে। সুরভীর সাথে কথা বললেই আশাবরীর মন খারাপ হয়, মেয়ের কথায় বুকটায় অভিমান জন্মে। এ বছর রেসিডেন্সি শেষ হয়ে গেলেই সুরভী চাকরির জন্য অ্যাপ্লাই করতে পারবে। আশাবরীর খুব ইচ্ছে, সুরভী লুইজিয়ানাতে চলে আসুক, বাবা-মায়ের কাছাকাছি থাকুক। সংসারে ডাক্তার সন্তান থাকলে বাবা-মায়ের বুকে বল থাকে। সুরভী আসতে চায়না লুইজিয়ানাতে, এই মেয়েটা ছোটবেলা থেকেই অন্যরকম। সংসার, আত্মীয়-স্বজনের সাথে সম্পর্কের বন্ধন আলগা, যে কোন সময় বন্ধন খুলে গেলেও সুরভী টের পাবেনা। সুরভী খুব উচ্চাকাঙ্ক্ষী, ও ফ্লোরিডাতেই থাকবে নাহয় আরও কোন বড় স্টেটে যাবে। লুইজিয়ানা নাকি তেমন হাই প্রোফাইলদের জন্য নয়। 

তবুও আশাবরী আজ সুরভীকে বলেছিল, “ মা রে, ডাক্তারি তো ডাক্তারি, রুগী সব দেশেই রুগী, তোর কাজ রুগীকে সেবাদান, তুই আমাদের এখানে চলে আয়। আমরা এখন একেবারে একা হয়ে গেছি।

-কেন, একা হবে কেন? ড্যাডি আছেনা? 
- তোর বাবার সাথে আমার এখন সারাদিনে দুইটা কথাও হয়না। তুই তো জানিস তোর বাবা চিরকাল চুপচাপ, এখন একেবারেই চুপ করে থাকে। বাঁশরি ছিল তাই আমার সময় কেটে যেত, বাঁশরিও চলে গেলো ডর্মে, এখানে কোন বাঙ্গালীও নেই, আমি কী নিয়ে বাঁচি বল।

-মা, ড্যাডির সাথে তোমার মানসিক দূরত্ব তৈরী হয়ে গেছে অনেক আগেই, তখন আমরা কাছে ছিলাম তাই তোমরা নিজেদের সময় দাওনি। এখন তোমরা নিজেদের সময় দাও, আবার কাছাকাছি আসো। নিজেদের সম্পর্ক ঠিক করে নাও।

-সুরভী, আমাদের সম্পর্ক নিয়ে তোকে মাথা না ঘামালেও চলবে, আমাদের সম্পর্ক বত্রিশ বছরের, বাকী যে ক’বছর বাঁচবো সম্পর্ক মজবুত থাকবে। বাবা-মায়ের সাথে তোর সম্পর্ক কেমন, সেটা নিয়ে মাথা ঘামা। খুব লায়েক হয়ে গেছিস তাইনা? আমাদের মত স্বামী-স্ত্রী হতে তোদের সাত বার জন্ম নিতে হবে।

-মা, তুমি রেগে যাচ্ছো, এখন ফোন রেখে দেই। তোমার শরীর ভাল না, রাগারাগি তোমার জন্য খারাপ। 





আজ শুক্রবার, বাঁশরি আসবে হোস্টেল থেকে। মেয়েটা কত তাড়াতাড়ি কোল ছেড়ে চলে গেলো। আর ফিরবেনা এই ঘরে। সম্রাট, সুরভী, লহরী ঠিক এমন করেই ঘর ছেড়েছিল, আর ঘরে ফিরেনি। বাঁশরি ইলেভেন্থ গ্রেডে পড়ে, বাড়ির কাছেই ওর হোস্টেল, হলে হবে কি, শুক্রবার বিকেল ছাড়া বাড়ি আসার নিয়ম নেই। শুক্রবার বিকেলে আসে, রবিবার দুপুরে ফিরে যায়। এরপর আশাবরী একা হয়ে যায়, ওর স্বামী অসিতবরণ এমনিতেই শান্ত, এখন থাকে নীরব।

একাকীত্বে আশাবরীর ভীষণ ভয়, ছোটবেলায় ভুতে খুব ভয় ছিল, কখনও একা থাকতে চাইতোনা। সন্ধ্যে হতে না হতেই আশাবরী দৌড়ে গিয়ে প্রতি ঘরে লাইট জ্বালিয়ে দিত। আশাবরীদের ছিল হিসেবের সংসার, বাবা স্কুলের শিক্ষক ছিলেন, সাথে কয়েকটা টিউশনি করতেন, মাপা পয়সায় সংসার চালাতে মা’কে হিমশিম খেতে হতো। ইলেকট্রিসিটি বিল অনেক বেশী উঠবে বলে মা হয়তো বকা দিত, কিন্তু আশাবরী লাইট নেভাতো না। বলতো, “ মা, অন্ধকারে ভুত আসে, আমার ডর করে”।

আশাবরীর মা বলতেন, “গরীবের মাইয়ার মনে এত ডর থাকলে চলেনা, গরীবের সাহসই সম্বল। কারেন্টের বিল বেশী আসবো, আমি কই থিকা বাড়তি টাকা জোগামু? ভুত বইলা কিছু নাই, মনে মনে ‘রাম রাম’ জপ করবি, ভুত আইতোনা”।

আশাবরী মনে মনে ‘রাম রাম’ জপ করতো, ভুতের ভয় একটু কমে আসতো। কিন্তু রাম নামে ভুতের ভয় কমলেই কি, একাকীত্বের ভয় কমতোনা। বিকেলে ঘুম থেকে উঠলেই কান্না পেতো, মনে হতো, “আমি যতক্ষণ ঘুমায়ে ছিলাম, এই সময়টা আর ফিরে আসবেনা, আমি চলে যাওয়া সময়টা দেখতেই পেলামনা”।

আশাবরীর কথা শুনে ওর মা বলতো, “ তোর মাথায় কি পোকা আছে? নাকি সত্যই তোরে ভুতে ধরছে? দুপুরবেলায় সব বাড়িতেই পোলা মাইয়া লইয়া মায়েরা ঘুমায়, শরীরের বিশ্রাম হয় তাতে। ঘুম ভাইঙ্গা কেউ ত কয়না, সময় গেলো গিয়া, আমি দেখতে পারলামনা। পোলারা দুপুরে না ঘুমাইলেও চলে, মাইয়াগো ঘুমের দরকার। ঘুমাইলে মাইয়াগো চেহারায় সুশ্রী ধরা থাকে। সুখী মনে হয় দেখতে।



আশাবরীর মা, বাবা কেউ বেঁচে নেই। আশাবরীকে আদর করার কেউ নেই, মা বলতো, যতটুকু সুখ বাবা-মায়ের ঘরেই করতে। বাবা-মায়ের ঘরে আশাবরী অনেক সুখ করেছে। চার ছেলে এক মেয়ের টানাটানির সংসারে বাবা-মা মেয়েকে কষ্ট পেতে দিতেননা। মেয়েদের কপাল পাতা দিয়ে ঢাকা থাকে, মা জানতেননা তার মেয়ের কপালে কি আছে। তাই মেয়েকে আদর ভালোবাসা একটু বেশী দিতেন। ইলেকট্রিসিটি বিল বেশী দিলেও মা আশাবরীকে অন্ধকারে রাখেননি। টাকায় কুলোতোনা, তবুও বাবা আশাবরীর জন্য বাজার থেকে পটল কিনতো, নারকেল কিনতো, চিংড়ি মাছ কিনতো। 

মা’কে বলত, “ আশা পটলের ভিতরে নাইরকোল, চিংড়ির পুর খাইতে ভালোবাসে, সস্তায় পাইলাম পটল, তাই কিনা আনলাম। ঘি গরম মশলা দিয়া রান্দো, কাঁচামরিচ দিতে ভুইল্লা যাইওনা। ঝাল নাহইলে ত আশার মন ভরে না, আশা এত ঝাল খায় ক্যামনে?”

ইদানিং কেবলই মনের গভীরে ঘুমিয়ে থাকা ব্যথাগুলো দীর্ঘ নিঃশ্বাস হয়ে বেরিয়ে আসে। সবই ব্যথা নয়, আনন্দময় নিঃশ্বাসও বের হয়, আর আনন্দময় দিন ফিরে আসবেনা ভেবে আনন্দময় নিঃশ্বাসটাও বিষাদময় হয়ে যায়।





দুই

বাঁশরী বোর্ডিং স্কুলে চলে যাওয়ার পর থেকেই আশাবরী ভীষণভাবে একা হয়ে পড়েছে। ঘরে অসিতবরণ ছাড়া আর কেউ নেই, আশে পাশে একঘর বাঙ্গালীও নেই যাদের সাথে একটু আধটু আড্ডা দেয়া যায়। ওদের ছোট শহর থেকে প্রায় পঞ্চাশ মাইল দূরের শহর বেটন রুজে আছে প্রায় তের চৌদ্দটি বাঙ্গালী পরিবার, তাদের সাথেও আশাবরীদের দেখা সাক্ষাৎ হয় বছরে দুই তিনবার, ঈদ বা পূজোর অনুষ্ঠানে। এই ধরণের দেখা সাক্ষাতে সাধারণতঃ ‘হাই, হেলো’ জাতীয় কথা চলে, আর চলে নতুন শাড়ি-গয়না দেখানোর উৎসাহ। আশাবরীর স্টকে নতুন শাড়ি নেই, গয়না থাকার প্রশ্নই আসেনা। আশাবরীরা আমেরিকায় অনেক বছর কাটানোর পরেও ব্যাংকে তেমন কিছু জমা হয়নি, সন্তান মানুষ করা ছাড়াও ওদের উপর অনেক দায়িত্ব, দেশে নিয়মিত টাকা পাঠাতে হয়। তাই আশাবরী বাঙ্গালী আসরে তেমনভাবে জমাতে পারেনা, অন্যেরাও আশাবরীকে ‘হাই হেলো’র বাইরে বলার মত আর কোন কথা খুঁজে পায়না। আশাবরীর খারাপ লাগে, সবই বুঝে, কিন্তু কাউকে বুঝতে দেয়না। 

আশাবরী- অসিতবরণের চার ছেলেমেয়ে, সকলের বড় ছেলে সম্রাট, এরপর তিনটি মেয়ে সুরভী, লহরী, বাঁশরী। ওরা আমেরিকা এসেছে সতেরো বছর আগে, তখনও বাঁশরীর জন্ম হয়নি। বাঁশরীর জন্ম ওদের আমেরিকা আসার দুই বছর পরে, বাঁশরীর বয়স এখন পনেরো। 
আমেরিকা আসার আগে ওরা দুজনেই কলেজে অধ্যাপনা করতো। অসিতবরণ গণিতের অধ্যাপক ছিলেন, আশাবরী পড়াতো বাংলা। দুজনের আয়ে সংসার মোটামুটি ভালো চলতো। সংসার জীবনের প্রথম দিকটা খুব কষ্টে কেটেছে ওদের, অসিতবরণ বাড়ির বড় ছেলে, বাড়িতে এত্ত ঝামেলা, সবার টাকা দরকার, টাকা দেয়ার মানুষ বলতে তখন অসিতবরণ। কি যে কঠিন দিন পার করেছে আশাবরী, তবুও মুখ কালো করেনি, স্বামীর সাথে রাগ করেনি। 
যে কলেজে অসিতবরণ অধ্যাপনা করতো, একই কলেজে আশাবরী মানবিক বিভাগের ছাত্রী ছিল, কী করে যেন দুজন অসম বয়সী নর-নারীর নিজেদের মধ্যে মন বিনিময় হয়ে যায়। দু বছরের মধ্যে বিয়ে, বিয়ের পর আশাবরী অনার্স, মাস্টার্স শেষ করে, বি সি এস পরীক্ষা দেয়, কলেজে অধ্যাপনা করার চাকরি পেয়ে যায়। ততদিনে কোল জুড়ে চলে আসে সম্রাট, এরপর একে একে সুরভী, লহরী। এর মধ্যেও অসিতবরণ ছোট দু বোনকে বিয়ে দেয়, এক ভাইকে সুইডেন পাঠিয়ে দেয় লেখাপড়ার জন্য। এরপর আশাবরীকে না জানিয়ে ডিবি লটারির জন্য অ্যাপ্লাই করেছিল, কপালে লেগে গেছে। আর কোনদিকে না তাকিয়ে স্ত্রী, তিন বাচ্চা নিয়ে আমেরিকা পাড়ি জমায়, আসার আগে টাকাপয়সা কিছু বাবার নামে ফিক্সড করে দিয়ে আসে।

আমেরিকা আসার পর ওরা প্রথমেই লুইজিয়ানাতে চলে আসে, এখানে অসিতবরণের স্কুল জীবনের বন্ধু ডঃ কামাল ছিলেন। কামাল সাহেবই কিছু একটা উপায়ে অসিতবরণকে ্কমিউনিটি কলেজে অ্যাসিসট্যান্ট প্রফেসর হিসেবে চাকরির ব্যবস্থা করে দেয়। আশাবরীও একটি এলিমেন্টারি স্কুলে কাজ করেছে, সিয়ার্সে কাজ করেছে, এখনও কাজ করছে। স্বামী স্ত্রি মিলে প্রচন্ড পরিশ্রম করেছে, আমেরিকা আসার পর আশাবরী যে কাজটি গুরুত্বের সাথে করেছে তা হলো, ছেলেমেয়েগুলোকে খুব যত্ন করে পড়িয়েছে। প্রথম তিন সন্তানই দারুণ রেজাল্ট করেছে, আজ ওদের তিনজনই আশাবরী থেকে দূরের স্টেটে চলে গেছে। তিনজনের মধ্যে লহরী খুব বুদ্ধিমতি মেয়ে, বাপ-মায়ের খোঁজ নেয়, ছোটবোন বাঁশরির খোঁজ নেয়। আজও একটু আগে আশাবরীর ঘুম ভাঙ্গলো লহরীর ফোনের রিং শুনে। সম্রাট একটু আলাভোলা ধরণের, সাতেও থাকেনা পাঁচেওনা। এম বি এ শেষ করে সিটি ব্যাংকে চাকরি পেয়ে নর্থ ক্যারোলাইনাতে চলে গেছে। কী খায়, কীভাবে চলে কে জানে!



তিন


আজ রবিবার, বিকেলেই বাঁশরী ডর্মে ফিরে যাবে। আশাবরীর আজ কিছু রান্না করতে ইচ্ছে করছেনা। ওদের বাসা থেকে পাঁচ মাইল দূরে একটা চায়নীজ রেস্টুরেন্ট আছে, ছেলেমেয়েরা যখন ছোট ছিল, ওখানে অনেকবার গিয়েছে। আমেরিকায় চায়নীজ রেস্টুরেন্টগুলোতে বাফে সিস্টেম চালু আছে, প্রচুর খাবার থাকে, মোটামুটি সস্তা দামেই যার যত খুশী খাও। স্বল্প আয়ের মানুষদের কাছে খুব প্রিয় চাইনীজ রেস্টুরেন্টগুলো। 

অনেকদিন ওরা রেস্টুরেন্টে খায়নি, আজ খুব সুন্দর পরিপাটি করে সাজলো আশাবরী, অসিতবরণ অবশ্য গায়ের শার্ট না বদলিয়েই বের হলো। অসিতবরণকে ইদানিং খুব বুড়ো দেখায়, আশাবরীকে আগে ঝলমলে সুন্দর লাগতো, এখন চেহারায় ম্যাড়ম্যাড়ে ছাপ পড়ে যাচ্ছে। আজকেও বাইরে থেকে পরিপাটি দেখালেও মনের ভেতরটা একেবারেই নিস্তেজ হয়ে আছে। আশাবরীর ইচ্ছে করেনা তিন ছেলেমেয়েকে বাদ দিয়ে বাইরে কোথাও খেতে, কিন্তু বাঁশরিটা ঠকে যাচ্ছে, এই দিনগুলো, এই বয়সটা আর ফিরে আসবেনা ওর জীবনে। আশাবরী বেঁচে থাকবেনা, কিন্তু বাঁশরি একা নিরলে বসে আজকের দিনগুলোর কথা ভাববে, মন খারাপ করবে। আশাবরীর এই কন্যাটি খুব ধীর স্থির, স্বল্পভাষী, খুব গভীর চিন্তায় মগ্ন থাকে। বাঁশরির সাথে কথা বললে ও এমন সব দামী কথা বলে, অনেক কিছু শেখা যায়।
বোর্ডিং স্কুলে ওর মৌখিক ইন্টারভিউর সময় দুই বুড়ি টিচার নাকি ওর কথাবার্তা শুনে বলেছিল, “ বানশরি, তুমি এত ছোট বয়সেই এমন গভীর চিন্তা করো কী করে? পরিবারে আর কে তোমার মত কোন একটি বিষয় নিয়ে এমন গভীরভাবে ভাবে?”

বাঁশরী নাকি বলেছিল,” আমি নিজে বুঝতে পারিনা আমি কিভাবে ভাবি, তবে আরও অনেকেই বলেছে, আমি নাকি অনেক ভেবে চিনতে কথা বলি। আমি জানি, আমার মা এমনিতে খুব হাসিখুশী হই চই করলেও কথা বলে অনেক গভীর থেকে। হয়তো আমি মায়ের চরিত্রের এই দিক পেয়েছি”।

বাঁশরীর মুখে নিজ সম্পর্কে এমন মূল্যায়ণ শুনে আশাবরী মনে মনে খুব খুশী হয়েছিল। প্রথম তিন সন্তানের একজনও তাদের মা’কে বুঝে উঠতে না পারলেও সবশেষ সন্তানটি মা’কে ঠিক বুঝতে পেরেছে। বাঁশরির জন্য বুকটা ফাঁকা লাগে আজকাল, বাঁশরী যতখানি মেয়ে, তার চেয়েও অনেক বেশী ‘মা’। আশাবরীর মা মারা গেছেন বেশ কয়েক বছর আগে, তখন বাঁশরী ছিল ছোট। মায়ের মৃত্যুর পর সেই আট বছরের বাঁশরীই ধীরে ধীরে আশাবরীর অন্তরের কাছাকাছি চলে আসতে শুরু করলো। সেই ছোট থেকেই ও মায়ের সুখ দুঃখগুলো বুঝবার চেষ্টা করতো। আর আজকাল বাঁশরি মায়ের স্বাস্থ্য নিয়ে ভাবে, খাওয়া নিয়ে ভাবে, অসুখ নিয়ে ভাবে!










রেস্টুরেন্টে ওরা তিনজনে প্রবেশ করলো, ভেতরে প্রচুর কাস্টমার, রবিবারের দুপুরে চায়নীজ রেস্টুরেন্টে ভীড় বেশ ভালোই হয়। আশেপাশে আফ্রিকান আমেরিকানদের বসতি, এত অল্প খরচে চায়নিজ রেস্টুরেন্টে ‘বাফে’তে এলাহী আয়োজন, কত রকমের ভাজাভুজি, ডিপ ফ্রাই, কত রকমের মাংস, আয়োজনের শেষ নেই। আশাবরী খুব গভীরভাবে লক্ষ্য করেছে, বাংলাদেশের মানুষের সাথে আফ্রিকান আমেরিকানদের স্বভাবে বেশ কিছু ক্ষেত্রে মিল আছে। বাঙ্গালীদের মত কালো্রাও ভীষণ পরিবারমুখী হয়। বাবা-মা, ভাই, বোন মিলে মিশে থাকার ঘটনা চোখের সামনেই দেখতে পায় আশাবরী, আবার খারাপ দিকেও মিল আছে যেমন উঁচু গলায় কথা বলা, ঝগড়া করা, কখনও চুলোচুলি করা, বাচ্চাদের দড়াম দড়াম করে পিটানি দেয়া, পাবলিক টয়লেটগুলো নোংরা করা, বাচ্চাগুলোর ট্যাঁ ট্যাঁ করা, বান্দরামি করা, বাচ্চাদের বান্দরামিতে মায়েদের প্রশ্রয় দেয়া।
 Kaljoyee

 




ভেতরে ঢুকে অসিতবরণ বলল, “ চলো, আমরা ব্যালকনিতে গিয়ে বসি, ঘরের ভেতর ভীষণ সাফোকেটিং লাগে”।
ওরা তিনজনে ব্যালকনিতে চলে এলো, প্রথম টেবিলে বসতে যেতেই বাঁশরী বলল, “ মা, এখানে বসোনা, দেখো চেয়ারের পাশটায় নোংরা জমে আছে”।

আশাবরী দেখলো, সত্যিই চেয়ারের কোণে নোংরা জমে আছে। বাঁশরী খুব চুপচাপ হলে কী হয়, নজর খুব তীক্ষ্ম। বাঁশরিই একটি পরিচ্ছন্ন টেবিল পছন্দ করলো, তিনজনে আসন গ্রহণ করলো। ওয়েট্রেস এসে পানীয়ের অর্ডার নিয়ে গেলো, এরপর ওরা তিনজনেই চলে গেলো খাবার আনতে।

তিনজনেই খাচ্ছে, খেতে খেতেই আশাবরী বলল,

-বাঁশরি, একটা কথা বলি শোন, তুমি নিশ্চয়ই অনেক নামী দামী ইউনিভার্সিটিতে ভর্তি হওয়ার জন্য প্রিপারেশান নিচ্ছো। অবশ্যই তা করবে, এবং নামী ইউনিভার্সিটির পাশাপাশি নিজেদের স্টেট ইউনিভার্সিটিতেও এপ্লাই করবে। 

-তুমি কি চাও আমি এখানেই পড়ি?

-আমি কি চাই তা দিয়ে তোমাদের জীবন চলার পথ আটকানোর অধিকার আমার নাই। তোমার দাদা, দিদিদের বেলায় চেয়েছিলাম ওরা অনেক বড় ইউনিভার্সিটিতে পড়ুক, জীবনে প্রতিষ্ঠিত হোক, আমি খুব প্রাউড ফিল করব। আমার অনেক বড় হওয়ার কথা ছিল, পরিবেশ এবং সুযোগ পাইনি বলে আটকে গেছি শুরুতেই। আমার বাচ্চাদের জীবনে সুযোগ তৈরী করে দিয়েছি, ওরা সে সুযোগের সদ্ব্যবহার করেছে। কিন্তু আজকাল মনে হয়, বিশাল বড় হতে গিয়ে ওরা আমাকে একা করে দিয়ে গেছে।

-তাহলে আমি কি করবো?

-হা হা হা হা! তুমিও তোমার মেধাকে কাজে লাগাবে, আমার জন্য ভাববেনা। আসলে কি জানো, যখন তোমার দাদা, দিদিরা একজন একজন করে আমাদের ছেড়ে যাচ্ছিলো, কেউ মন খারাপ করিনি, তখন ভাবতাম, একজন যাচ্ছে অন্যরাতো আছে। প্রথম সম্রাট গেলো, ভাবলাম সুরভী-লহরী-বাঁশরী আছে, যখন সুরভী যাবে থাকবে লহরী-বাঁশরী। যখন লহরী যাবে সম্রাট ততদিনে পাশ করে ভাল চাকরি নিয়ে আমাদের কাছাকাছি চলে আসবে। এভাবেই একজন একজন করে যাবে আবার অন্যজন আমাদের কাছে ফিরে আসবে।

-কিন্তু দাদা ত চলে গেছে নর্থ ক্যারোলাইনাতে, এলো না তো।

-কেউ আসবেনা মা, যে পাখী হারায় নীড় সুদূর আকাশে , সে কি আসে কভু ফিরে! ভাল স্কুলে পড়তে পাঠিয়েছি, ভালোর স্বাদ কেউ পেলে সে পরে আরও বেশী ভাল চায়। পোলাও কোর্মা খাওয়ার পর কেউ কি পোড়া রুটি খেতে চাইবে?

-মা, তুমি এমন সব কথা বলো।

-বাঁশরী, ওরা কেউ ফিরে আসবেনা। ওদের কাউকে কোনদিন বলিনি, আজ তোকে বলি, জীবন একটা, যার যার জীবন তার তার ঠিকই, তারপরেও আমরা কেউ নিজের চেষ্টায় হেঁটে হেঁটে পৃথিবীতে আসিনি। দু’জন মানুষ মিলে মিশে নতুন একজন মানুষকে তৈরী করে, পৃথিবীর আলোতে নিয়ে আসে। সেই দুজন মানুষকে বলা হয়, বাবা-মা। বাবা-মা অনেক শখ, আদর, ভালোবাসা, মমতা দিয়ে নতুন মানুষটিকে বড় করে, হাঁটতে চলতে শেখায়, ইনডিপেন্ডেন্ট বানিয়ে দেয়। ইন্ডিপেন্ডেন্ট হওয়ার পর, হাঁটতে চলতে শেখার পর যে মানুষ তার বাবা-মাকে ভুলে যায়, নিজের জীবনে বাবা মায়ের অবদান ভুলে যায়, তারা কোন অন্যায় করেনা কিন্তু বিরাট ভুল করে।

-অন্যায় নয় কেন?
-অন্যায় নয় কারণ তারা বাবা-মাকে বলেনি পৃথিবীতে নিয়ে আসতে, তারা বাবা-মাকে স্বপ্ন দেখায়নি, তাদের বড় করেছে বাবা-মা নিজের স্বপ্ন বাস্তবায়ন করতে। তাই বাচ্চারা বাবা-মাকে ভুলে গেলে অন্যায় করার চেয়েও যেটি বেশী করে, তা হচ্ছে ভুল করে। অন্যায় করলে অন্যায়ের প্রতিকার করা যায়, ভুল করলে প্রতিকার করা যায়না, ভুলের মাশুল গুনতে হয়।


বাঁশরি বলল, মা আগে ভাবতাম প্রিন্সটন ইউনিভারসিটি, কলম্বিয়াতে পড়তে যাব, এখন আর আগের মত ভাবিনা। এখন মনে হয় এল ইউ (লুজিয়ানা স্টেট ইউনিভারসিটি)তে পড়লেও সমস্যা নেই। তোমাদের কাছাকাছি যতদিন থাকা যায় ততই ভাল। তোমাদের বয়স হয়ে যাচ্ছে, তোমাদের সাথে কাউকে না কাউকে থাকতে হবে। তুমি ঠিক বলেছো, মন দিয়ে লেখাপড়া করলে যে কোন স্কুল থেকেই ভাল রেজাল্ট করা যায়।

-কিন্তু তোর অনেক শখ ছিল কলাম্বিয়াতে পড়ার, ইলেভেনথ, টুয়েলভথ গ্রেডে ভাল রেজাল্ট করলে, আর এসিটি/স্যাট স্কোর খুব ভাল পেলে কলম্বিয়াতে চান্স পাবি। তুই সেটি পারবি তা খুব ভাল জানি, আমাদের জন্য ভাবিসনা।

-মা আমার বন্ধু ক্রিসের বড় ভাই এল ইউ থেকে গ্র্যাজুয়েশান করেছে, এখন নাসাতে খুব ভাল পজিশনে আছে। 

-তুইও নাসাতে ভাল পজিশনেই কাজ করবি। এক কাজ করিস, তোর পছন্দের ইউনিভারসিটিতেও অ্যাপ্লাই করিস, আমাদের স্টেটের ইউনিভারসিটিতেও অ্যাপ্লাই করিস। মনে কর, কলম্বিয়াতে চান্স পেলি, এল ইউ তেও চান্স পেলি, তখন কলম্বিয়া রেখে এল ইউতে পড়তে গেলে মনে কোন কষ্ট লাগবেনা। কারণ তুই কলম্বিয়াতে পড়ার যোগ্য তা প্রমাণ করতে পেরেছিস।

-মা, এত কিছু ভেবোনা।

-বাঁশরী, তুই আমাদের জন্য খুব ভাবিস, তাইনা?

-ভাববোনা কেন?

-কই, সুরভী, সম্রাট, লহরী তো ভাবেনা আমাদের কথা।

-মা, দাদা, সুরভী দিদি, লোরী দি সবাই ভাবে তোমাদের কথা। কিন্তু সবার ভাবনাতো একরকম হয়না। ওরা ঠিকই ভাবে ওদের মত করে। যদি তোমাদের কথা না ভাবতো তাহলে ওরা কি এত ভাল রেজাল্ট করতো? তোমরাই চেয়েছো, স্পেশ্যালি তুমি চেয়েছো, আমরা সবাই যেন দারুণ রেজাল্ট করি, তোমার কথা তো দাদা, সুরভী দিদি, লোরী দি শুনেছে, সবাই দারুণ রেজাল্ট করেছে, এখন আমিও শুনছি, তাহলে আমাদের দোষ কোথায়?

-আচ্ছা, তুইই বল, সুরভী কি পারেনা লুইজিয়ানাতে চলে আসতে? এখানে বুঝি হসপিটাল নেই? এখানে এসে ডাক্তারী করলে আমরা একসাথে থাকতে পারতাম। আর সম্রাটের কথা কি বলবো, এখানে সিটি ব্যাংকে চাকরি পেয়েও বড় সিটিতে থাকবে বলে চলে গেলো নর্থ ক্যারোলাইনাতে।

-মা, আচ্ছা তোমার কথা মত আমরা নাহয় আবার একসাথে থাকলাম, কিন্তু আমরা সবাই যার যার কাজে ব্যস্ত থাকবো, এক দুই ঘন্টার জন্য আড্ডাও দিতে পারবোনা, তখন আবার তুমিই বলবে, কাছে এসেই কি লাভ হলো যদি গল্প গুজব না করতে পারি।

-বেশী কথা বলিসনা, তবুওতো চোখের দেখা দেখবো।

-উলটো দিকেও ভেবে দেখো, দাদা আছে নর্থ ক্যারোলাইনাতে, সুরভী দিদি ফ্লোরিডাতে, লোরী দি চলে গেছে নিউইয়র্কে, আমাদের বেড়ানোর কতগুলো জায়গা হলো। তুমি বেড়াতে ভালোবাসো, বাপি গাড়ি চালায়না বলে কোথাও যাওয়া হয়না। এখন ওরা তিনজনেই বড়লোক হয়ে যাচ্ছে, প্রতি বছর একবার করে আমাদের জন্য প্লেনের টিকেট পাঠাবে। আমরা প্লেনে চড়ে সারা আমেরিকা ঘুরে বেড়াবো। মা, যখন আমরা গরীব ছিলাম তখন সবাই ছোট এক জায়গায় ক্রাউডেড ছিলাম, এখন আমরা একটু একটু করে বড়লোক হবো, অনেক বড় বড় জায়গায় থাকবো, অনেক ডলার রোজগার করবো, বাংলাদেশে তুমি গরীব মানুষকে হেল্প করতে পারবে, এটা কি ভালোনা?

-কী জানি, এভাবে তো ভাবিনি।

-মা, কালকে থেকে তোমার মন খারাপ। এখানে তোমাদের রিলেটিভ কেউ থাকেনা, তোমাদের বাঙ্গালী বন্ধু নেই, আমরা চার ভাইবোনই তোমাদের আপন মানুষ। তুমি তো্মার ছেলেমেয়ের সাথে মন খারাপ করলে তুমিও কষ্ট পাবে, আমরাও কষ্ট পাব। তার চেয়ে আসো, আমরা মিলে মিশে থাকি। কারো সাথে রাগ করোনা।



পাঁচ

রেস্টুরেন্ট থেকে বেরিয়ে ওরা আর কোথাও গেলোনা। আট বছর আগেও ছবিটা ছিল অন্যরকম। তখন আশাবরীর তিন বেডরুমের অ্যাপার্টমেন্টে ছয়জন মানুষ ছিল, চারদিকে ছেলেমেয়ের কলকলানি, ভাই বোনের খুনসুটি ঝগড়া, বালিশ নিয়ে টানাটানি, কম্বল নিয়ে কাড়াকাড়ি, আশাবরীর ধমক---আহা, তখন সংসারে মাপা পয়সা, মাপা পয়সা দিয়েই ওরা সুখের সংসার গড়েছিল। মাসে একবার ওরা আসতো এই রেস্টুরেন্টে, পাঁচ ডলারে যত খুশী খাও, সম্রাট খেতো দুই তিন প্লেট। খাওয়া শেষে দেয়া হতো ফরচুন টেলার কুপন, সকলে অধীর আগ্রহে অপেক্ষা করতো কার কুপনে কী লেখা আছে তা পড়ার জন্য। 
কুপনে কারো ভাগ্যে হয়তো লেখা আছে, “ তুমি খুব তাড়াতাড়ি শুভ সংবাদ শুনবে”, একবার আশাবরীর কুপনে লেখা ছিল, “ বসন্ত তোমার দ্বারে”। এই নিয়ে সম্রাট আর লহরী কি হাসাহাসি। 
বাবাকে বলেছে, “ বাবা, সাবধান হয়ে যাও, তুমি আরেকটু সাজু করে থাকো, নাহলে মা কিন্তু অন্য কারো সাথে প্রেম করতে শুরু করবে”। 
অসিতবরণ মুখ মুচকে হাসতো। রেস্টুরেন্ট থেকে বেরিয়ে ওরা সরাসরি বাসায় ফিরতোনা, চলে যেত একটু দূরের একটি রিসর্টে। সেখানে একটি ড্যাম আছে, এত সুন্দর সেই রিসর্টটি। ছয়জনে বেশ অনেকক্ষণ রিসর্টের ফাঁকা জায়গায় দাঁড়িয়ে চারদিকের শোভা দেখতো, ভাইবোনগুলো কত স্বপ্নের কথা বলতো। ওখানে একটা দামী রেস্টুরেন্ট আছে, জলের উপর রেস্টুরেন্ট, সুরভী বলেছিল, বড় হয়ে ভালো চাকরি যখন করবে তখন বাবা-মাকে নিয়ে দামী দামী রেস্টুরেন্টে খেতে যাবে। 
লহরী গাল ফুলিয়েছিল, “ আমাদের খাওয়াবেনা?”
সুরভী বলেছিল, “ কষ্ট করে আমি বড় হবো, তোমাকে খাওয়াবো কেন? তুমিও বড় হও, কে না করেছে?
আশাবরীর ভালো লাগেনি সুরভীর কথা, মেয়েকে বলেছিল, “ বিদেশ বিভুঁইয়ে তোদের আপনার জন আর কেউ নেই। ভাই বোনে যদি সম্পর্ক এমন ‘যার যার তার তার’ হয়, আমাদের মৃত্যুর পর তো তোদের নিজেদের মধ্যে সম্পর্কই থাকবেনা।“

লহরী বলেছিল, “ আমি যখন চাকরি করবো তখন তোমাদের সবাইকে নিয়ে রেস্টুরেন্টে খাব, আমি অত হিংসা করবোনা।“

সম্রাট কিছুই বলতোনা, হয়তো তখন থেকেই মনে মনে দূরে চলে যাওয়ার জন্য মন তৈরী করছিলো।

এসব হাসি খুনসুটি শেষে ওরা ফিরে আসতো ডোনাট ফ্যাক্টরিতে, বাঁশরী ছিল ডোনাটের পাগল, চকোলেট গ্লেজড ডোনাট। কারো পেটেই ক্ষিদে থাকতোনা তবুও প্রত্যেকের জন্য একটি করে ডোনাট কেনা হতো, সাথে ফ্রেঞ্চ ভ্যানিলা কফি। কী যে আনন্দময় দিন কেটেছে।




আজ অনেকদিন পর গাড়িতে উঠে আশাবরী বলল, “ চলো, আজ আমরা ট্যানামেরি রিসর্টে যাই, অনেক বছর পার হয়ে গেছে ওখানে যাইনি।“

অন্যসময় অসিতবরণ আপত্তি করতো, আজও আপত্তি করবে ধরে নিয়েছিল আশাবরী, কিন্তু অসিতবরণ গাড়ি রিসর্টের পথেই ঘুরালো। রবিবারের দুপুর হলেও চারদিকে গাড়ি ছুটছে। কিছুদূর যেতেই গাড়ি গিয়ে পড়লো নিরিবিলি রাস্তায়। চারদিকে সবুজের সমারোহ, গতরাতে ঝুম বৃষ্টি হয়েছে, গাছের পাতাগুলো একেবারে ধুয়ে মুছে পরিষ্কার। গাছ গাছালির ফাঁকে ফাঁকে দেখা যায় ছোট ছোট জলাশয়, আরেকটু এগোলেই দেখা যাবে মিসিসিপি নদী। পথের দৃশ্য দেখে আশাবরীর বুকটা মুচড়ে উঠলো, আপনমনে গেয়ে উঠলো,

“সেই শান্ত ছায়ায় ঘেরা, কৃষ্ণকলির দিনগুলি যদি থাকতো
এই অলস বেলায় যদি একটি ডাহুক, আনমনে আজও ডাকতো”।

অসিতবরণ গাড়ি চালাতে চালাতেই একটু চমকে উঠলো, যৌবনে আশাবরী খুব ভালো গাইতো। অনেককাল আর গান করে না, তবুও কন্ঠ একটুও বদলায়নি। পাঁচ লাইন গেয়েই আশাবরী থেমে গেছে , অসিতবরণ বলল, “ গানটা শেষ করো”।


গাড়ি ড্যামে পৌঁছে গেছে, আশাবরী গাড়ি থেকে নামতে চাইলোনা। বাঁশরীকে বলল, “ বাবুয়া, ওই যে দ্যাখ ব্রীজের গায়ে লেখা 800 FEET, আমি যেন এটাকে কী বলেছিলাম?

আশাবরীকে অবাক করে দিয়ে বাঁশরী বলল, “ তুমি 800 FEET কে পড়েছিলে BOO FEET”।

-তোর মনে আছে? কেন 800 কে BOO বলেছিলাম?

-তখন 8 লেখা হয়েছিল অন্যরকম করে, B এর মত দেখাচ্ছিল। তুমি যখন ‘বু ফিট’ বলেছিলে, আমি বলেছিলাম, মা এটাতো BOO না, এটা হচ্ছে 800”

-বাবিয়া, তুই কত ছোট ছিলি, তোর মনে আছে সেই কথা?

-আমার সব কথা মনে আছে মা, আমি একদিন লোরি’দির সাথে রাগ করে ঐখানে গিয়ে বসেছিলাম, গালে হাত দিয়ে। আমাকে নিয়ে সবাই হাসছিল, তখন তুমি আমার কাছে এসে বলেছিলে, “ রাগ করেনা রাগীনি, রাঙা মাথায় চিরুণী, বর আসবে এখনি, নিয়ে যাবে তখনি। শীগগীর চলে আয় আমার কোলে”।

আশাবরীর চোখ ফেটে জল আসতে চাইলো, কেউ কিছু মনে রাখেনা কথাটি সত্যি নয়, বাঁশরী সব মনে রেখেছে। আশাবরী বলল, “ বাঁশরী, তোর ভাল লাগছে এখানে?”

-ভাল লাগছে, আবার খারাপ লাগছে। আগে মজা ছিল, আমরা সবাই ছিলাম। এখন কেউ নেই, তোমার অনেক মন খারাপ, বাবারও মন খারাপ। মা, আমাদেরকে লেখাপড়া করতে বলো কেন? লেখাপড়া ভাল করেছে বলেই তো দিদি-দাদা অনেক দূরে চলে গেছে, আমিও চলে যাব। তোমরা একা হয়ে গেছো।

-হা হা হা! দারুণ কথা বলেছিস, আমারও এখন মনে হয় লেখাপড়া বেশী করার বিপদ আছে, সবাই দূরে চলে যায়। তুই যে আমার কলিজার টুকরা, তুইও চলে যাবি।

-মা, এটাই সিস্টেম। তুমি আর বাবাওতো তোমাদের বাবা-মাকে ছেড়ে চলে এসেছো। দাদু-দিদা তোমাদের জন্য মন খারাপ করেছে না? তোমরা কি তাই বলে ফিরে গেছো? কিন্তু তোমরা এখানে চলে এসেছো বলেই দেশে সবাইকে হেল্প করতে পারছো। সবার তো হেল্পটাই দরকার, কাছে থেকে যদি হেল্প না করতে পারতে তাহলে লাভ হতোনা। তখন দাদু দিদাও বলতো, তোমাদের বিদেশ চলে আসতে।

-বাঁশরী, তুই এত ছোট বয়সে এমন গভীর কথা বলিস কী করে? তোর সাথে তো আমরা কেউই সিরিয়াস বিষয়ে কখনও কথা বলিনা, তুই কার কাছ থেকে শিখলি?

-মা, সেদিন ইন্টারভিউতে একজন আমাকে জিজ্ঞেস করেছিল সেইম কথা, আমি নাকি অনেক গভীর চিন্তা করে কথা বলি। কার কাছ থেকে পেয়েছি এই ক্যারেকটারিসটিক? আমি তোমার কথা বলেছি।

-আমার কথা বলেছিস? আমি কি গভীর চিন্তা করে কথা বলি?

-হ্যাঁ, তুমি অনেক কথা বলো ঠিক, তবে তোমার কথাগুলো অন্যরকম, আর কেউ ওভাবে বলেনা।



চল্লিশ মিনিট পেরিয়ে গেছে, বাঁশরিকে হোস্টেলে ফিরতে হবে। এখন বাড়ি না ফিরলে ওর দেরী হয়ে যাবে। অসিতবরণ গাড়িতে স্টার্ট দিল, আজ মা মেয়ের গল্পে অসিতবরণ কোন টুঁ শব্দ করেনি। অসিতবরণ বলে কম, শোনে বেশী।
গাড়ি চলছে কালো রাস্তা ধরে , দুই পাশে সবুজের সমারোহ, আশাবরীর চোখ জুড়িয়ে যায়। শিলিগুড়ির কথা মনে পড়ে, কিশোরগঞ্জ যাওয়ার কথা মনে পড়ে, সুনামগঞ্জ যাওয়ার কথা মনে পড়ে, সাভার যাওয়ার কথা মনে পড়ে, সব সুন্দর স্নিগ্ধ স্থানের কথা মনে পড়ে। 

বাঁশরি আঙ্গুল তুলে দেখালো, “ মা ঐ যে দেখো পুকুর দেখা যায়, গাছের ফাঁক দিয়ে, বাংলাদেশের মত দেখতে, তাইনা?

বাড়ির কাছেই এত সুন্দর জায়গা, অথচ চার বছর পর আসা হলো। আশাবরী আপনমনে গেয়ে উঠলো

“বাড়ির কাছে আরশীনগর, সেথা এক পড়শী বসত করে, আমি একদিনওনা দেখিলাম তারে।“
যাইতাছস্?- আমি চমকে উঠি। ‘নতুনবৌ’ বিশেষণবিহীন নিজেকে নিজের কাছেই কেমন অজানা, অচেনা নতুন মনে হয় আমার। জোৎস্না পিসির চোখের দিকে তাকাই। হাসি খুশী মানুষটাকে খুব উদাস, বিপন্ন, দূর শুন্যতায় বিক্ষিপ্ত- ভাসমান মনে হয়। ধূসর চোখের পাতায় জমে থাকা টলটলায়মান জলের ফোঁটা কী কোন কষ্টের নাকি বয়সের ভারে বিপর্যস্ত চোখের অনিয়ন্ত্রিত বেয়াড়া আচরণ- আমি বুঝে উঠতে পারি না!

পচিঁশ বছর আগে একটা চাদর ঘেরা রিক্সায় চড়ে আমি প্রথম যেদিন এই পথ ধরে এসেছিলাম সেদিন ঠিক এই জায়গাটায়ই দাঁড়িয়ে পিসি হৈ হৈ করছিল। আমার আজও স্পষ্ট মনে পড়ে। ওমা গো, সেকি চেঁচামেচি! কী ভয়টাই না পেয়েছিলাম সেদিন! ঘোমটা সড়িয়ে চাদঁরের ফাঁক দিয়ে একটু মুখ বাড়াতেই চোখে পড়ল এই জোৎস্না পিসি রিক্সার সামনে দাঁড়িয়েছেন- রাশেদ, খাড় কইতাছি! তরে আগেঐ কইছিলাম না? তর মার আগে আমি তর বউ দেখমু!

আমরা দুজন রিকশা থেকে নেমে পিসির পা ছুঁয়ে আর্শীবাদ নিয়েছিলাম। পিসি আমার মুখটা তাঁর দুহাতের শীর্ণ আঙ্গুলে বন্দী করে বলেছিলেন- বাহ্ নতুনবৌ ত দেহি এক্কেবারে চান্দের লাহাইন সুন্দর! রাশেদরে তুই খুব সুখি হবিরে বাপ! 

আঁচলের গিট খুলে আমার হাতে দশ টাকার একটা নোট দিয়েছিলেন। সেই নোট আমি অনেকদিন যত্ন করে একটা কাঁচের গ্লাসের ভিতর রেখে দিয়েছিলাম। নোটটার সাথে মায়ের ভালবাসার মত কিছু যেন জড়িয়ে ছিল তাই ওটা আর দশটা নোটের চেয়ে আমার কাছে অন্য রকম ছিল। 

একদিন আমার ছোট ছোট তিন ননদের বায়না মিটাতে ফেরিওয়ালার হাতে সেই দশ টাকার নোটটা তুলে দিয়েছিলাম। জীবনে প্রথম দায়িত্ববোধের কাছে প্রিয় বিসর্জন দেয়ার ছবক শিখেছিলাম। ষোল সতের বছর বয়সে নিজের পা আলতা শূন্য রেখে অন্যকে লাল ফিতা কিনে দেয়ার কাজটা খুব সহজ না। যদিও এরপর মনোকষ্টের বেড়াজাল মুক্ত হয়ে আরও কত যে ছোট বড় শক্ত ত্যাগের পরীক্ষায় উতড়ে গিয়েছি তার হিসেব নেই।

বিয়ের সপ্তাহ খানেকের মাথায় শ্বশুরের মস্ত বিরান ভিটায় আমার হাতে নানা জাতের সবজি বীজেরা নতুন কুঁড়ি মেলেছিল। জোৎস্না পিসি একদিন সকালে ভিজা গোবর মাটির ফাঁকে সবে মাত্র দুপাতা নিয়ে উঁকি দেয়া লাউয়ের চারা নিবিড় ভাবে পর্যবেক্ষণ করে আমার শ্বাশুড়ীকে গদ্গদ্ কন্ঠে বলছিলেন- রাশেদের মা লো, নতুনবৌ তর গরে লক্ষ্মীর বর লইয়া আইছে লো। বদলাইব, দেহিস্ তর সংসারের দুঃখ কষ্ট বদলাইয়া দেহিস নতুন কইরা অনেক অনেক সুখ আইব লো!

জোৎস্না পিসিদের এমন সব কথা আমাকে খুব মুগ্ধ, অনুপ্রাণিত করত। আমি একবারে দমকা হাওয়া হয়ে বাতাসের মত বয়ে বেড়াতাম। আর বদলানোর নেশায় মেতে উঠতাম। আমার মনে আছে বিয়ের পরের দিন শেওলা ধরা কাঁসার বদনাটাকে ঘষে মেজে আমার শ্বশুরকে ওজুর পানি দিলাম উনি অবাক চোখে আমার দিকে তাকিয়ে বললেন- বৌমা, এই নতুন বদনা পাইছ কই?

অসুন্দর কিছু আমার কাছে কোন সময়ই ভাল লাগেনি। এটা ওটা বদলাতে বদলাতে তেল চিটচিটে বালিশের কভারগুলোও বদলে ফেলেছিলাম। রঙিন সুঁতায় গোলাপফুল তোলা বালিশে ঘুমিয়ে আমার স্কুল পড়ুয়া দেবর সকাল বেলা বলেছিল- সত্যি ভাবী, পরিষ্কার জিনিস ব্যবহারে এত মজা আগে জানা ছিল না!

কাজে ডুবে থেকে মাঝে মধ্যেই আমার নাওয়া খাওয়ার কোন ঠিক ঠিকানা থাকত না। কোন কোন দিন গোসল করতে আমার রাত হয়ে যেত। একদিন সন্ধ্যার বেশ পরে গোসল করতে বিলে গেলাম। বাড়ীর কাছেই চিলাইনদীকে আকড়ে থাকা টেংরিমাথির বিল। আষাঢ় মাস, বিলে তখন কাঁচের মত স্বচ্ছ- এক বুক পানি। আমরা দুজন গেলাম।
আমি পানিতে নেমে বেশ বেশ কিছু দূর এগিয়েছি। হঠাৎ ও বলল- এই, সাপ সাপ!

-ও মাগো! বলেই প্রায় আর্তচিৎকার করে একরকম উড়ে গিয়ে আমি ওর বুকের উপর ঝাপিয়ে পড়লাম।

-দূর বোকা! আমিতো মিছেমিছি মজা করেছি মাত্র।

সাপকে আমি সীমাহীন ভয় পাই। রাশ ভারী মানুষটার মজা করার কথায়ও আর আমার ভয় ভাঙল না। অবশেষে আমি ওর হাত ধরে প্রায় ওর বুকের সাথে লেপটে থেকেই পানিতে নামলাম। জানি না মানুষটারও সেদিন কী হয়েছিল- সে আমাকে গলায় জড়িয়ে রেখে বিলের মাঝামাঝি বহুদুর পর্যন্ত চলে গিয়েছিল। ভয় আর আনন্দের মধ্যে সেদিন এক অসম্ভব রকম সুখী আমিকে আবিষ্কার করেছিলাম! 

রাঁশি রাঁশি পানির ছোট ছোট ঢেউয়ের উপর আকাশ চাঁদের আলোর বন্যা ঢেলে দিয়ে অদ্ভূত মোহনীয় অন্যরকম সুন্দর এক পৃথিবী সাজিয়েছিল। কানের কাছে ঢেউগুলি অনবরত খলবলিয়ে কি জানি বলছিল। টেংরিমাথির প্রায় মাঝখানে দাঁড়িয়ে মনে হয়েছিল আলো আধারীতে দুরে দাঁড়িয়ে থাকা গ্রামগুলি যেন ভাসছে! 

অনেক রাত হল, চল এবার বাড়ী ফেরা যাক।- ও আমার ঠোঁটে ওর অদ্ভুত রকমের ঠাণ্ডা ঠোট ছুঁইয়ে কতক্ষণ পর মৌনতা ভেঙ্গেছিল আমার মনে নেই। তবে আমি তখনও ফিরতে চাইনি। আরও শক্ত করে ওর গলা জড়িয়ে সেই অনাবিল সুখের ঘোরে থাকতে চেয়েছিলাম। আরও অনেক সময় হয়ত কাল থেকে কাল পেরিয়ে- অনন্তকাল। 

ঐদিন রাতেই আমার প্রচন্ড জ্বর উঠল। সকালে ও পাগল প্রায় হয়ে পাশের গ্রাম থেকে ডাক্তার নিয়ে এল। বুড়ো ডাক্তার আমাকে খুব মনোযোগ দিয়ে পরীক্ষা করলেন যাওয়ার আগে হেসে ওকে বললেন- মাষ্টার, দুশ্চিন্তার কিছু নেই। দুএকদিন গেলে এই জ্বর এমনিতে ছেড়ে যাবে। তবে একটা খুশির খবর আছে। সবাইকে মিষ্টি মুখ করাও! তুমি বাবা হতে চলেছ।

ঠিক, আমি নিজেও এরকম একটা কিছু আঁচ করেছিলাম। সম্ভবত মাস তিন চারের একটা হিসেবের গোলমাল চলছিল আমার। আমি এ নিয়ে কোন চিন্তা দুশ্চিন্তা কিছুই করিনি। আসলে তেমন করে ভেবে দেখার বয়সও আমার তখন হয়নি। 

দিন কয়েক পরের ঘটনা। আমি ছুটোছুটি করে সকালের কাজ সাড়ছি। এর মাঝেই আমার শ্বাশুড়ির ডাকে তার কাছে ছুটে গেলাম। তাঁর হাতে ছোট্ট কাঁচের গ্লাসে পীত বর্ণের কিছু তরল। আমার দিকে এগিয়ে দিয়ে নির্বিকার গলায় বললেন- বউ ওষূধটুকু খাইয়া লও।

আমার শ্বাশুড়ির কাছ থেকে হাত বাড়িয়ে গ্লাসটা নিলাম। এরকম ছোট ছোট গ্লাসে করে আমার মাও আমাকে মাঝে মাঝে চিরতার রস, নিম পাতার রস খাইয়ে দিত। তখন খেতে চাইতাম না। পালিয়ে যেতাম কিংবা কখনো সখনো ঠেলে ফেলে দিতাম। নিজের মাঝে যে পরিবর্তনটা এসেছে তার জন্য জরুরী কিছু বিবেচনা করে আমি ওষুধটুকু গলায় ঢেলে দিলাম। কামারের দোকানের লাল টকটকে লোহা পানিতে ডুবিয়ে দিলে যেমন হয় ওষুধটুকু তেমনিভাবে যেন আমার উদর পর্যন্ত নেমে গেল। আমি চোখে মুখে অন্ধকার দেখে কোন মত টলতে টলতে উচ্চারণ করলাম- মা গো! 

আমার শ্বাশুড়ি অনেকটাই বিরক্তির সুরে বলল- কিছু অইব না। একটু পরেই সব ঠিক অইয়া যাইব। অহনেই অইসব ঝুট ঝামেলার দরকার নাই।

আমি আমার সর্বনাশটুকু বুঝতে পারলাম। যখন বুঝতে পারলাম তখন আর আমার কিছু করার বাকী থাকল না। আমি ঘরে বসে বসে অনেক কাঁদলাম। বিকেলের দিকে আমার শ্বাশুড়ি ঘরে ঢুকে ঝাঁঝালো গলায় বললেন- ছি: তুমি না নতুন বৌ! এই সব লইয়া ঢং করতে তোমার শরম লাগে না? দশ গেরামে জানলে খুব সম্মান বাড়ব! যাও, সব কাম কাইজ পইড়া রইছে শেষ কর গিয়া।
 Kaljoyee

 


কষ্টের বোঝা বুকে নিয়ে বাকী বেলা কাজ করলাম। রাতে শোওয়ার পর পৃথিবীতে সব চেয়ে আপন বলে যাকে জানতাম তাকে আমার উপর করা অন্যায় জুলুমের কথাটা বলতে চাইলাম। আমার কষ্টগুলি সবকিছুকে দুমড়ে মুচড়ে দিয়ে কান্নার তুফান তুলে বের হয়ে আসছিল। আমি কোন মতেই নিজেকে সামলাতে পারছিলাম না। পাশের ঘরে শ্বশুর শ্বাশুড়ী শুনতে পাওয়ার অজুহাত দেখিয়ে আমার কথাগুলি সে শুনল না।

তিন চার দিন পর বসে বসে কী একটা কাজ করছিলাম। উঠে দাঁড়াতেই আমার শরীর থেকে কিছু একটা খসে পড়ল। আমি ঠিক মত দেখে উঠার, বুঝে উঠার আগেই আমার শ্বাশুড়ি ছোঁ মেরে তা তুলে নিয়ে আঁচলের আড়াল লুকিয়ে ফেলে দ্রুত পায়ে বাড়ীর কাছের একটা ঝোঁপের দিকে ছুটে গেলেন। 

আমার মনটা হু হু করে উঠল। কী জানি হারালাম। দেখা হল না। এর পর চুপি চুপি ঐ ঝোপটার ধারে কত শত বার গিয়ে দাঁড়িয়েছি। নিজের হারানো অদেখা নতুনকে একটু দেখার নি:স্ফলা চেষ্টায় চাতকীর মত এদিক ওদিক খুঁজে বেড়িয়েছি । 

এক সময় বুঝতে পেরেছি আমার শ্বশুরের সংসারে ছোট ছোট ছেলে মেয়ে থাকাতেই আমার সন্তান আসাটাকে আমার শাশুড়ি মেনে নিলেন না।

দেবর ননদেরা আমার আদর ভালবাসায়ই বড় হয়ে উঠল। ননদদের একে একে বিয়ে হয়ে গেল। আমার শ্বাশুড়ী আবার আমাকে এ ওষুধ ও ওষুধ খাওয়ান। পাঁচটা কথা বলেন আমি মুখ বুজে সব সহ্য করি।

অবশেষে আমার শ্বাশুড়ির পীড়াপীড়িতে ও আমাকে শহরে বড় ডাক্তার দেখাতে নিয়ে যায়। অনেক পরীক্ষা নিরিক্ষা হয়। ডাক্তার সব কিছু দেখেন, জানেন- নিরাশ গলায় জানান আর কিছু হবার নয়। এ শ্বশানে আর কোন ফুল ফোঁটার নয়। 

আমার নিজের মনে যে ভয়, যে সন্দেহটা ছিল তাই সত্যি হল। হাসপাতালের বাইরে বের হয়েই ও আমাকে মা তুলে গালি দিয়ে বলল- দিলি তো আমাকে নির্বংশ করে!

আমি দুপা পিছনে সড়ে গেলাম। ওর মাঝে আমি নতুন আরেক জনকে আবিষ্কার করলাম। আমার খুব ঘৃণা হল। এত বড় একটা গালি হজম করে ফেললাম। নিজে নারী বলেই হয়ত ওকে আরেকজন নারীর কথা স্মরণ করিয়ে দিতে পারলাম না যার জন্যে হয়ত গালিটা কিঞ্চিত হলেও যথার্থ ছিল । আমার রুচিবোধও আমাকে তা করা থেকে বিরত রাখল। সড়ে গেলাম- আর কোন দিন তেমন করে মানুষটার কাছে আসতে পারলাম না। কোথায় জানি একটা দুরত্ব রয়েই গেল।

আমার দেবরের লেখা পড়া তখনও শেষ হয়নি শহরে হোস্টেলে থেকে কলেজে লেখা পড়া করে। বংশ রক্ষার নামে তাকে একদিন খবর দিয়ে বাড়ি এনে আমার শ্বশুর শাশুড়ি এক রকম জোর জবরদস্তি করে বিয়ে দিয়ে দিলেন । বছর দেড়েকের মাথায় বংশের প্রদীপ জ্বলে উঠল। বাড়ী আলোকিত করে আমার দেবরবৌয়ের কোল জুড়ে এল- পল্টু! 

সবাই খুব খুশী, আমার মাতৃত্ববোধ আমাকেও খুব খুশী করে তুলল । দিনে দিনে পল্টু যেন আমারই সন্তান হয়ে উঠল। আমার দেবরবৌ আমাকে বড় বোনের মতই আপন করে দেখত সেই সুবাদেই পল্টুকে নিজের করে পেতে আমার কোন অসুবিধা হল না।

পল্টুকে ঘিরে আমার আর আমাকে ঘিরে পল্টুর পৃথিবী যেন আবর্তিত হতে লাগল। সেই পৃথিবীতে আমার না পাওয়ার কোন ক্লেশ বা দুঃখবোধ ছিল না। আমার অন্তর নিহিত স্নেহ ভালবাসার সবটুকু আমি পল্টুকে নিংড়ে দিয়েছি, এক বিন্দুও বঞ্চিত করিনি।

একদিন বাড়িতে মেহমান হয়ে ওর স্কুলের এক শিক্ষিকা এলো। আপ্যায়নের জন্যে আমি ছুটোছুটি করে এটা ওটা করছি। একসময় ওদের জন্য নাস্তা নিয়ে বসার ঘরে ঢুকেই দেখলাম সেই শিক্ষিকা মুগ্ধ চোখে ওর দিকে তাকিয়ে আছে। আলো আঁধার, ন্যায় অন্যায় সব বুঝার ক্ষমতাই স্রষ্টা আমাকে দিয়েছেন। সেই মুগ্ধতায় অন্য কিছু দেখতে পেলাম আমি।

আচ্ছা, তোমাদের স্কুলের ওই মাষ্টারনির সাথে তোমার কি কোন সম্পর্ক আছে?- রাতে আমি ওর চোখের দিকে তাকিয়ে বললাম। ও আমার দিকে এক পলকের বেশি তাকিয়ে থাকতে পারল না। আমি প্রাণপণে একটা দীর্ঘশ্বাসকে আমার বুকে কবর দিয়ে দিলাম। আমার হৃদয় পটে মানুষটার আরও নতুন একটা পরিচিতি আঁকা হয়ে গেল।

এরপর দুটি জিনিস ঘটতে থাকল। মাষ্টারনি আর ওকে ঘিরে নানা কথা আমার কানে আসতে শুরু করল আর বাড়িতে ওর বংশ রক্ষার নামে সেই সম্পর্কটাকে জায়েজ করার একটা প্রক্রিয়া চলতে থাকল। আপনজন পর হয়ে গেলে সেই দুঃখ প্রকাশের শক্তিও হয়ত মানুষ হারিয়ে ফেলে। আমিও যেন বাক শক্তি হারিয়ে ফেললাম। শুধু আমার দেবরবৌ এই প্রক্রিয়াটাকে রুখে দেয়ার জন্যে সরব হয়ে উঠল।

একদিন শোনলাম ওরা দুজন খুব তাড়াতাড়ি বিয়ে করতে যাচ্ছে। আমার দেবরবৌ আমাকে নানা শলা পরামর্শ এমনকি মামলা করে দেয়ার জন্য তাগাদা দিতে লাগল। দেবর বৌকে বললাম- আইন আদালত করে সম্পত্তির উপর অধিকার আদায় করা যায় কিন্তু মনের উপর পারা যায় না। 

সে আমার মুখের উপর খানিকটা তাকিয়ে কি যেন দেখল, ভাবল। তারপর ছোঁ মেরে পল্টুকে কোলে তুলে নিয়ে চলে গেল। পল্টুকে দেবরবৌ সারাদিন আর আমার কাছে আসতে দিল না। সে সব সময় আমার সাথেই খায়, দায়, ঘুমায়। সেই অভ্যাসের জের ধরেই রাতে আমার সাথে ঘুমানোর জন্য পল্টু গগন বিদারী কান্না জুড়ে দিল।

আমার দেবরবৌকে লক্ষ্য করে এক পর্যায়ে শাশুড়ি চিৎকার করতে লাগলেন- মাগীর ঝি আল্লাদ শেষ অইয়া গেছে লো! বুঝি, বুঝি সবই বুঝি লো- পোলার একলা রাজ করার স্বপ্ন ভাইঙ্গা যাওনে অহনে কুত্তা পাগল অইয়া গেছস না!

কথাটার ধাক্কায় আমার বুকের পাঁজর গুলি গুঁড়িয়ে গেল। এতদিন শুধু সম্পত্তির লোভে দেবরবৌ আমার সাথে ছলনা করে বোনের মত অভিনয় করেছে। এ নতুন সত্য আমি কিছুতেই বিশ্বাস করতে পারছিলাম না। 

তবু আমি সারা রাত দরজা খুলে বসে থাকলাম, পল্টুকে আর পেলাম না। একবার আমার জঠর অঙ্গার হয়েছে তবু পল্টুকে পেয়ে তা ভুলে গিয়েছিলাম। কিন্তু পল্টুকে হারিয়ে আমার কোল খালি হল। এ কষ্ট সহ্য করতে পারলাম না- কোন মাই পারে না, পারাটা দুঃসাধ্য! 





আমি যেতে যেতে তাকিয়ে দেখি- চিলাই যেন প্রায় বুজে এসেছে। পানি তার স্বচ্ছতা হারিয়েছে। মানুষের বর্জ্য, অনাচার, পাপ বয়ে বয়ে সেও যেন শ্রান্ত, ক্লান্ত, বিপর্যস্ত- সংক্রমিত। ইচ্ছে করলেই তাতে বালিহাঁসের মত ডুব সাঁতার কাটা যাবে না। 

কেন জানি অনুচিত কান্নায় আমার গলা বুঁজে আসে, চোখ ভরে উঠে। মনুষ্যত্ব নাকী নারীত্বের কারণে আমার এমন হয় আমি বুঝে উঠতে পারি না। পঁচিশ বছরের ছোট ছোট মায়াগুলি মিলেমিশে এক নতুন মহামায়া হয়ে আমার আমিকে জাগিয়ে তোলে। কত কথা বলে, কত ঘটনা, অনুঘটনা মনে করিয়ে দেয়। তবু আমি সামনে পা ফেলি। আমাকে যেতেই হবে। সবার নতুন নতুন স্বপ্নের মাঝে নিজেকে বড় অচল, পুরানো আর বেমানান মনে হয় আমার। 

টেংরীমাথির বড় বড় ক্ষেতগুলিকে বিভাজিত করা আইলগুলি দেখতে দেখতে আমি এগিয়ে যাই। বিশালত্বকে গ্রাস করা এই নতুনত্ব আমার একদম ভাল লাগে না।
মুক্ত পথের পানে তাকিয়া থাকা এক নারী 
নিবৃত জল জরা নিস্পলক আঁখি,
এই ভাবে চলছে চল্লিশটি বছর !!

কখনো লুকিয়া কান্না, কখনো মাজ রাতের নিঃসঙ্গতা,
কখনো আচলে ডাকা ফোলা চোখ,
আড়াল করেছে কত জনে জন !!

একটি রাত-ফিরে আসে বারবার,
যা জীবন কে বদলে দিল চির আধার.
একটি শব্ধ- চল, আমাদের সঙ্গে ক্যাম্পে চল,
আমায় করলো চির নিঃসঙ্গ !!

সেই ১৯৭১ !! সি তিমির রাত্রি !
আমার সঙ্গী কে নিয়া হায়েনার দল আধারে মিলালো,
আমার আর আলো দেখা হইনি !
সেই থেকে প্রতিদিনই যুদ্ধ 
করছি আমি প্রতিনিয়ত, 
কখনো নিজের সাথে নিজে,
কখনো সমাজ কিংবা সংসারের প্রতিকূলতায়.

কত স্বপ্ন ছিল দুটো নতুন জীবনের সূচনায়,
কত আসা বেঁধেছিলুম মনে,
দূর থেকে দূর পথ চলব হাতে হাত ধরে,
আমার যে আর তোমায় নিয়া পথ চলা হলো না !
তবু এতটুকু সুখ-
আমার একটি সূর্য ডুবেছে, 
তবু ও কত সূর্য উঠেছে ঘরে ঘর,
আমার স্বপ্ন বেন্গেছে,
তবু ও কত স্বপ্নে জাগছে হাজার মন,
তোমাক হারিয়া আধারে আমি, 
তুবু ও স্বাধীনতার সূর্যে আলোকিত বাংলার ঘর.
এতটুকু সুখ আমার, এতটুকু সুখ আমার!!
নীহার প্রভাতে শীতল চোখ ছুঁয়ে এক দিন প্রিয়তমা বলেছিল- 
চাও যদি সখা ভাবনা সন্ধ্যে হবো, এনে দাও শুধু এক মুঠো উচ্ছ্বাস। 
আমি হন্যে হয়ে খুঁজেছি উচ্ছ্বাস সেদিন থেকে,
ধানের শীষে শিশির বিন্দু থেকে মহা সমুদ্রের রৌদ্র চমকিত জলে
কখনো পুবের বাঁশ ঝাড়ে রাতের আঁধারে মুঠো মুঠো জোনাকীর ভীরে।

বোধ করি, পৃথিবীও জানে না কতটা উচ্ছ্বাস সে লুকিয়ে রেখেছে বুকে
পাহাড়ে - জংলায়, শিরায় উপশিরায়।
প্রিয়তমার জন্য এক মুঠো উচ্ছ্বাস খুঁজতে গিয়ে আমি ও উচ্ছ্বসিত ঢের,
উতলা আঁধারে, অবাধ জ্যোৎস্নার মায়াবী প্রহরে, জ্যোতিকা চন্দ্রের শিয়রে।
এত রুপ - সুধা, ভাস্বর অবিনশ্বর ক্ষুধা, তবুও আহা, এক মুঠো উচ্ছ্বাস,
অপালা প্রভাতের নীহারে পলাতক জীবনের যত অবিশ্বাস - দীর্ঘশ্বাস।

শ্রাবণ মেঘের মুক্ত কোলাহলে কি মলিন চন্দ্রের স্নিগ্ধ ছায়ায় -
আহা কি উচ্ছ্বাস, অবুঝ প্রিয়তমার বিরামহীন অপেক্ষার শান্ত নির্মল নির্যাস।
বহুকাল ধরে সায়ানাইডে ক্ষয়ে যাওয়া হৃদয় আজ বিদায় দিয়েছে কাঁটা দিবাকর,
যেন মহাকাল খুঁজে পেয়েছে যৌবনের অমৃত সরোবর।

যদি কখনো স্রোতস্বিনী নদী হয়ে জীবন বাঁধ ভেঙে দেয় বিশ্বাসের -
আশ্বাসের - অপরাধের,
উচ্ছ্বাস এসে দেয় না ধরা দেয়, বাঁক নেয় না যদি -
শুধু যেন ডাকে, এসো, ভুলে যাও বিষাদ উচ্ছ্বাসের প্রলয়ে।

প্রিয়তমার তৃষ্ণার জল হয়ে -
যেদিন থেকে আমি অরণ্য - জনাকীর্ণ পৃথিবীর পথে হেঁটেছি উচ্ছ্বাসের সন্ধানে,
একটা চড়ুই পাখি আমার সঙ্গী ছিল বহুদিন, সেদিন জেনেছি -
পাখিরাও পৃথিবীর সন্তান, ওরা ও আকাশে উড়ে বিমূর্ত সুন্দরের নান্দনিক প্রকাশের তাড়নে।

এর পর বুক জুড়ে কখনোই ছিল না বোধ মহাকাশ বিষাদের,
পৃথিবীর বুকে তন্ন তন্ন খুঁজে এনেছি শুধুই এক মুঠো উচ্ছ্বাস প্রিয়তমার তরে। 
তার তৃপ্ত চপলা হরিণী চোখে অবশেষে দেখেছি এক নয় শুধু - মুঠো মুঠো উচ্ছ্বাস, 
আমার ক্লান্তি ভোলা বিস্ময় - ভরা উজ্জ্বলন্ত মুখে যে অনুভব, বোধকরি সেটাও উচ্ছ্বাস।।
সুজাতা আজকাল খুব ঠেকা না হলে মাস্টার বেডরুমে শোয় না। বরের প্রতি তীব্র অভিমান জমেছে ওর মনে, ইদানিং অভিমানগুলো মাঝে মাঝে আক্রোশ হয়ে বের হতে চায়। ইচ্ছে করে প্রদীপের উপর হামলে পড়ে সারা শরীর খামচে আঁচড়ে দিতে, চুলগুলো ছিঁড়ে ফেলতে মন চায়। 
এই বাড়িতে চারখানা বেড রুম। মাস্টার বেডরুম ওদের স্বামী স্ত্রীর জন্য, মাস্টার বেডরুমের পাশের রুমটি একমাত্র মেয়ে কোমলের। একটি গেস্ট রুম হিসেবে রাখা আছে, চতুর্থটিতে সুজাতার শ্বশুর শাশুড়ি থাকেন। কোমল গত বছর কলেজে চলে যাওয়ার পর ওর রুমটা ফাঁকা আছে। গেস্ট রুমটা বছরের বেশির ভাগ সময় খালিই থাকে, থাকার মত গেস্ট কেউ আসেনা। বন্ধুবান্ধব যারা আছে, তাদের সকলেই কাছাকাছি থাকে। দূরের বন্ধু বছরে এক আধবার বেড়াতে এলে তবেই গেস্টরুমটা ব্যবহার হয়। আমেরিকায় সুজাতার দিক থেকে কোন আত্মীয়স্বজন নেই, প্রদীপের আত্মীয়স্বজন বেশ কিছু আছে আমেরিকার বিভিন্ন স্টেটে, অনেক দূর বলে তাদের সাথেও আসা যাওয়া নেই, যা কিছু কথা ফোনে হয়। তবে প্রদীপের বোন পাশের স্টেটেই থাকে, তিন ঘন্টার ড্রাইভিং দূরত্ব। বোন মাঝে মাঝে বেড়াতে এলে দুই এক দিন মা বাবার সাথে কাটিয়ে যায়।

প্রদীপের সাথে মানসিক দ্বন্দ্ব শুরু হওয়ার পরেও সুজাতা মাস্টার বেডরুমেই থাকতো। কিন্তু এখন একা ঘুমায়। গেস্ট রুমটাকেই নিজের মত করে সাজিয়ে নিয়েছে। ওর বেডরুম থেকে ড্রেসিং টেবিলটাকে সরিয়ে গেস্টরুমে নিয়ে এসেছে। ড্রেসিং টেবিলটা ওর কাছে রূপকথার গল্পে পড়া যাদুর আয়নার মত। আয়নার সামনে দাঁড়িয়ে প্রায়ই সুজাতা ছোটবেলার মত চোখ মুখ নাচিয়ে আয়নাকে জিজ্ঞেস করে, “ আয়না আয়না, এই পৃথিবীতে সবচে সুন্দরী কে?”
আয়না জবাব দেয়, “ এক নাম্বার কোমল, দুই নাম্বার সুজাতা”।
চার বছর আগেও আয়না বলতো, “ সুজাতা সবচে বেশি সুন্দর”। কিন্তু কোমল বড় হওয়ার পর থেকে বলে, “এক নাম্বার কোমল, দুই নাম্বার সুজাতা”। সুজাতার খারাপ লাগেনা, বরং কোমল তার মায়ের চেয়েও বেশি সুন্দরী হয়েছে দেখে ভাল লাগে। সুজাতার চেহারায় অবশ্য একটু আধটু গলদ আছে, এই যেমন দাঁত সুন্দর নয় বলে সুজাতা মুখ খুলে হাসতে পারে না, কিন্তু কোমলের সেই সমস্যা নেই। ওর সব সুন্দর। যদিও কোমলের ফিগার মায়ের মত ধারালো হয়নি। সুজাতার ফিগার দেখার মত। 

সুজাতা ড্রেসিং টেবিলের আয়নার সামনে এক দৃষ্টে তাকিয়ে আছে অনেকক্ষণ ধরে। ঘাড় একবার ডানে হেলায়, একবার বাঁয়ে। চোখ সরু করে তাকায় একবার, মসৃণ গালে হাত বুলোয়, একটু উষ্ণ ঠোঁটস্পর্শ পেতে মন চায়। মাঝে মাঝেই সে এমন ছেলেমি করে, ছোটবেলার নেশা। “সুজাতা খুব সুন্দরী” ছোটবেলা থেকে এত বেশিবার শুনেছে যে নিজের রূপ সম্পর্কে অন্তরে আজও এক ধরণের অহঙ্কার বয়ে বেড়ায়। উচ্চতায় সাড়ে পাঁচ ফিট, গৌড় বর্ণ। বয়স চল্লিশেও তার দেহ মজবুত, মাসল এখনও ঢিলে হয়নি কোথাও। পেটে মেদ নেই, কোমরে এখনও খাঁজ বুঝা যায়। সুডৌল স্তন, কোমলকে দুই বছর বয়স পর্যন্ত ব্রেস্ট ফিডিং করিয়েও স্তন ঝুলে পড়েনি। মাথার চুল এই বয়সেও কোমর ছাড়িয়ে থাকে। চুলে এখনও পাক ধরেনি। চোখ দুটো ভ্রমর কালো নাহলেও বেশ ঝকঝকে, চাহনিতে অল্প স্বল্প জাদু আছে। অবশ্য দাঁত নিয়ে কিছুটা অস্বস্তিতে থাকে, দাঁতগুলো সমান নয়। এজন্য মুখ খুলে হাসে না। ওর ধারণা ওর হাসিটা সুন্দর নয়। এই একটা ত্রুটিই যেন ওকে রেইস থেকে অনেকটা পেছনে ঠেলে দিয়েছে। 
তেমন কিছু খারাপও নয়, এমন অনেকেরই থাকে। সামনের পাটির দুই দাঁতের মাঝে কিছুটা ফাঁক আছে। স্কুলে পড়ার সময় বান্ধবীরা বলতো, ‘সুজাতা, তোর সামনের দাঁতে অতখানি ফাঁকা, তোর বর তোর আগে মারা যাবে”।
সুজাতার বুক কেঁপে উঠতো, অদেখা বরের জন্য মন খারাপ হতো, চোখে জল চলে আসতো। প্রতি সন্ধ্যায় মা যখন তুলসিতলায় প্রদীপ জ্বালতো, সুজাতা মাটিতে গড় হয়ে প্রণাম করে ঠাকুরের কাছে বলতো, “ ও ঠাকুর, তুমি আমার সামনের দাঁতের ফাঁকা বন্ধ করে দাও। আমার বর যেন মরে না যায়”। 

সুজাতার বুক থেকে অনেক বড় দীর্ঘশ্বাস বের হয়ে এলো। যে অদেখা বরের জন্য সুজাতা তুলসীতলায় গড় হয়ে প্রণাম করতো, ঠাকুরের কাছে বরের আয়ু চাইতো সেই বর দুয়োরাণীর কাছে চলে গেছে!
গতরাতের কথা মনে হতেই সুজাতার মুখের ভেতর তেতো লাগছে। গত রাতে প্রদীপের সাথে তুমুল ঝগড়া হয়েছে। ঝগড়া একেবারে হাতাহাতি পর্যন্ত গড়িয়েছে। 
সুজাতার বন্ধু বান্ধব সকলেই জানে, সুজাতার বর ঘরে সুন্দরী স্ত্রী রেখেও বন্ধুর বউয়ের সাথে পরকিয়া প্রেম করে। সুজাতার বরকে প্রায়ই অন্য এক নারীর সাথে কফি শপে দেখা যায়, থিয়েটার হলে দেখা যায়। বন্ধুরা আবার এসব গল্প সুজাতার কানে পৌঁছে দেয়। প্রথম প্রথম প্রদীপ বলতো যে ওর বন্ধুর সাথে বউয়ের বনছেনা, ডিভোর্স হয়ে যাওয়ার অবস্থা। প্রদীপ চায়না ওদের ডিভোর্স হয়ে যাক, তাতে দুই ছেলেমেয়ে নিয়ে বন্ধুর বউ বিপদে পড়বে। তাই প্রদীপ নাকি বন্ধু আর বন্ধুর বউকে আলাদা আলাদা বসে বুঝাচ্ছে যেন ডিভোর্স না করে। 

সুজাতা আবার নারীবাদী, স্বামী হলেও ওর কাছে কোন ছাড়াছাড়ি নেই। ফেসবুকে স্বামীকে নিয়ে গরম গরম কথা বার্তা, ফেসবুকের সকল নারীকে স্বামীদের বিরুদ্ধে প্রতিবাদি হওয়ার বিপ্লবী আহবান জানায়। প্রচুর লাইক পায়, বন্ধুরা আরও শুনতে চায়। সুজাতা একেবারে ঘরের কথা উচ্চস্বরে প্রকাশ করে দেয়। ওর বরের জন্য ও কতখানি স্যাক্রফাইস করেছে, বিনিময়ে বর বন্ধুর বউয়ের সাথে ডেটিং করে। ফেসবুকে যারা এসব রসালো কথায় মজা পায়, ব্যাপারটাকে আরও রসালো করার জন্য সুজাতার স্বামী বিরোধী স্ট্যাটাস, পুরুষ বিদ্বষী স্ট্যাটাসের স্ক্রিন শট প্রদীপের ইনবক্সে পাঠিয়ে দেয়। স্ক্রিন শট পাঠায় কারণ সুজাতার বন্ধুরা জানে, সুজাতা এতটাই নারীবাদী যে “স্বামীকে পাত্তা দেইনা” বুঝাতে ব্লক করে রেখেছে।

গতকাল বোধ হয় প্রদীপের মেজাজ খুব বেশীই খারাপ ছিল। সে পুরুষ, তার সম্মান যাওয়ার ভয় নেই। কিন্তু বন্ধুর বউয়ের নামে বদনাম যেভাবে ছড়াচ্ছে সুজাতা, বন্ধুর সংসার জোড়া লাগবে কি করে? গতরাতে বাইরে থেকে ফিরে প্রদীপ সরাসরি সুজাতার ঘরে এসেছিল। ফোন থেকে ফেসবুকের স্ক্রিন শট দেখিয়ে প্রশন করেছিল, কেন সে ফেসবুকে এসব লিখে? 
সুজাতাও ঝাঁঝিয়ে বলেছিল, পরস্ত্রির সাথে পরকিয়া করবে, আর আমি বললেই দোষ? আমাকে কি দিচ্ছো? আমাকে কোন সুখ দিয়েছো? এখন আমার মনে হয়, আমি তোমার রক্ষিতা ছাড়া আর কিছু ছিলাম না”।

এই কথা শুনেই প্রদীপ “ শাট আপ” বলে চেঁচিয়ে উঠতেই সুজাতা প্রদীপের শার্ট খামচে ধরে ক্ষিপ্ত গলায় বলেছিল, “ কী করবে? কী করবে তুমি? বদলোক, দুশ্চরিত্র। নিজের স্ত্রীকে সামাল দিতে পারেনা, নিজের স্ত্রীকে সন্তুষ্ট করতে পারেনা, সে যায় অন্যের বউয়ের কাছে ভিক্ষা চাইতে। কাপুরুষ, ইমপোটেন্ট কোথাকার!” তখনই দুটো বোতাম খুলে ছিটকে কোথায় পড়ে গেছে। প্রদীপও পালটা ওর গালে ঠাস করে এক চড় লাগিয়ে দেয়।

এই যে রাম রাবনের যুদ্ধ চলছিল, পাশের ঘরেই যে সুজাতার শ্বশুর শাশুড়ি আছেন, সেদিকে ছেলে বা ছেলে বউ কারোরই ভ্রূক্ষেপ ছিলনা। 

প্রদীপকে সুজাতা বলে দিয়েছে যে সামনের মাসেই ও এই বাড়ি ছেড়ে চলে যাবে। প্রদীপ যেন তার আগেই তার মা বাবাকে বোনের বাড়িতে পৌঁছে দেয়। অথবা সালেহাকে এই বাড়িতে পাকাপাকিভাবে নিয়ে আসে।

সালেহার নাম মনে আসতে সুজাতার মুখ ভর্তি করে থুতু জমলো। ড্রেসিং টেবিলের সামনে থেকে সরে এসে সোজা ডানদিকে বাথরুমে চলে গেলো। বেসিনে থুতু ফেললো একবার দুবার তিনবার। থুতু বের হচ্ছেনা তবুও থু থু করে সালেহার ঊদ্দেশ্যে বার বার থুতু ফেলতে লাগলো। কল ছেড়ে অঞ্জলি ভরে জল নিয়ে মুখে ছিটোলো, কুলকুচো করলো, তবুও যেন মুখের তেতো ভাবটা যাচ্ছিলো না। মুখ সোজা করে বেসিন লাগোয়া আয়নায় নিজেকে আবার দেখলো। কী নেই ওর মধ্যে যা সালেহার মধ্যে আছে! রূপ? সালেহার রূপ বলে কিছুই নেই, সালেহার বাবা দেশে পয়সাওয়ালা মানুষ ছিলেন। মেয়ে সুন্দর নয়, বিয়ের পাত্র জুটাছিলনা তাই সালেহার গৃহশিক্ষককে অনেক যৌতুক দিয়ে মেয়েকে ঘাড়ে গছিয়ে দিয়েছেন। এমনটাই বলেছিল একদিন সালেহার স্বামী জাভেদ হোসেন। জাভেদ হোসেন সম্পর্কে সালেহাদের দূর সম্পর্কের গরীব আত্মীয়, সালেহাদের বাড়িতে থেকে ঢাকা ইউনিভারসিটিতে পড়াশুনা করেছে। লেখাপড়ায় মেধাবী ছিল, অনার্স মাস্টার্স করে পিএইচডি করার চান্স পেয়ে গেছিলো। তখনই সালেহার বাবা মেয়েকে জাভেদ হোসেনের সাথে বিয়ে দিয়ে পাকাপাকি ঘরজামাই বানিয়ে ফেলে।
 Kaljoyee

 

সালেহা আর জাভেদ সুজাতাদের বাড়ির দুই ব্লক দূরেই থাকে। প্রদীপ এবং জাভেদ হোসেন একই কোম্পানীতে চাকরি করার সুবাদে খুব বন্ধুত্ব হয়। দুই পরিবারে আসা যাওয়াও চলে, ওদের মেয়েটা কোমলের চেয়ে কিছু ছোট, আর ছেলেটা আরেকটু ছোট। কখন কি নিয়ে ওদের স্বামী স্ত্রীতে বিরোধ দেখা দিয়েছে কে জানে! গত দেড় বছর যাবৎ একই কথা শুনে আসছে সুজাতা, ওদের এত দিনের সংসারটা না জানি ভেঙ্গে যায়! সুজাতার কথা হলো, ভেঙ্গে গেলে যাবে। স্বামী ছাড়া কি কোন মেয়ে চলতে পারেনা? আমেরিকার মত দেশে? স্বামী মারা গেলেওতো একাই চলতে হয় বউকে, তাহলে ডিভোর্স হলে কেন পারবেনা?

সুজাতা শাওয়ার ছেড়ে দিয়ে নীচে দাঁড়ালো! খুব অপমান লাগছে, ফেসবুকে কতটুকুইবা লিখেছে ও? ও কি লিখেছে যে ওর স্বামী আসলে ইমপোটেন্ট? ও কি লিখেছে, ওর স্বামী ওকে কখনও নগ্ন দেখতে চায় নি? ও কি লিখেছে, এক রাতে ও সংক্ষিপ্ত রাত পোশাক পড়ে স্বামীর সামনে এসে দাঁড়াতেই স্বামী বলেছিল, “ তুমি গাউন চাপিয়ে আসো। তোমাকে এত ছোট পোশাকে দেখলে আমার কামভাব স্তিমিত হয়ে যায়”। বিয়ে হয়েছে কুড়ি বছর, ওরা কি কুড়ি দিন সহবাস করেছে? অথচ এই পুরুষই কিনা অন্যের স্ত্রীর সাথে পরকিয়া করে? যাক, একটা হেস্ত নেস্ত করে ছাড়বো। যা এতদিন বলা হয়নি, ফেসবুকে সবই বলে দেবো। শিখুক, মেয়েরা শিখুক। কিভাবে পুরুষের বিরুদ্ধে লড়াই করে বাঁচতে হয়, মেয়েদের তা শিখতে হবে। আমাকে দেখেই শিখুক, আমার তো হারাবার কিছু নেই”।

সুজাতা বাথরুম থেকে বের হয়ে বিছানার এক কোণে শাশুড়িকে বসে থাকতে দেখে কিছুটা অপ্রতিভ হলো। শাশুড়ি কি ওর কান্নার আওয়াজ শুনতে পেয়ে এসেছেন? কিভাবে শুনলেন, ওতো বাথরুমের শাওয়ার, বেসিনের কল খুলে দিয়েছিল। জলের আওয়াজে ওর কান্না বাইরে থেকে শুনতে পাওয়ার কথা নয়। নাকি গতরাতের কথা জিজ্ঞেস করতে এসেছেন?

নিয়তিবালা বিছানার এক কোণে জড়সড় হয়ে বসেছিলেন। বৌমাকে নিয়তিবালা কেন জানি খুব ভয় পান, বৌমা অবশ্য নিয়তিবালার সাথে কখনও খারাপ ব্যবহার করেনা। তবুও বৌমাকে ভয়, এই বুঝি বৌমা রেগে যাবে, এই বুঝি বৌমা কটকট করে বাবুর নামে এতগুলো কথা শুনিয়ে দেবে। বৌমাকে নিয়তিবালা আগে ভয় পেতেননা, বরং বৌমার কাছে এটা ওটা আবদার করতেন। বৌমার মন পরিস্কার, মুখ ফুটে কিছু চাইলেই একটার জায়গায় দুটো নিয়ে হাজির হয়।

কিন্তু ইদানিং ভয় পান। বৌমাও এখন আর আগের মত নরম হয়ে কথা বলেনা। নিয়তিবালার এক ছেলে এক মেয়ে, দুজনেই আমেরিকা থাকে। বাংলাদেশে নিয়তিবালার ভরভরন্ত সংসার রেখে ছেলেমেয়ের কাছে আছেন। কি করবেন, ছেলেমেয়ে জোরজবরদস্তি করে। আমেরিকায় চিকিৎসা ভাল, ওদের বাবার ‘পস্টেট ক্যানসার’ হইছে, এখানে চিকিৎসা হচ্ছে। ছেলে যেমন চাকরি করে, বৌমাও চাকরি করে। কেউ কারোর চেয়ে কম নয়। মেয়ে আগে চাকরি করতো, দুই মাস আগে চাকরি চলে গেছে। এখন ঘরেই থাকে, জামাই চাকরি করে। নিয়তিবালা দেবীর কোথাও কোন অপূর্ণতা নেই, তবুও ছেলের বাড়িতে কুন্ঠিত হয়ে থাকেন। বুঝতে পারেন, ছেলে ছেলেবৌ সাহেব মেম হয়ে গেছে, খালি ইংলিশে কথা বলে আর নিজেদের মধ্যে ঝগড়া করে। আজকালের বৌ, স্বামীর মুখে মুখে তর্ক করে। নিয়তিবালার সেই ক্ষমতা ছিলনা স্বামীর মুখে মুখে তর্ক করার। গ্রাম দেশের মানুষ, পানের থেকে চুন খসলেই পিঠে পড়তো খড়মের বারি। পতি দেবতা, পতির খড়মের তলায় ইস্তিরির সুখ লুকানো থাকে। ছোটবেলায় এই মন্ত্র শিখে তবেই তিনি স্বামীর সংসারে এসেছিলেন। মন্ত্রতো ঠিকই শিখেছিলেন, সুখতো এখন আছেই। বৌমার মত যদি তিনিও তেড়ে উঠতেন, তাহলে কি আর সংসার টিকতো? ‘ডিভুস’ হইয়া যাইত না?

সুজাতা জিজ্ঞেস করলো, “ কী ব্যাপার মা, কতক্ষণ ধরে অপেক্ষা করছেন? আমায় কিছু বলবেন?
-আইজ অপিস গেলানা? তোমার শইল কি খারাপ?
-আমার শরীরটা একটু খারাপ লাগছে, ছুটি নিয়েছি।

-বৌমা, বাবুরে কইতে ডর করে, যদি চেইত্তা যায়। তুমি ইট্টু বুঝাইয়া কইও। আমি আর তোমার শ্বশুর দেশে ফিরা যাইতে চাই।

-কেন, এখানে আপনাদের কি সমস্যা?

-কুন সমস্যা নাই, আসলে এই দেশের আবহাওয়া আর সহ্য হইতাছেনা।

-এটা কোন কথা হলো? আবহাওয়া সহ্য হচ্ছেনা বললেই হলো? আপনারা দুজনেই দিব্যি সুস্থ আছেন, তাহলে আবহাওয়া সহ্য হচ্ছেনা বলেন কেন?

-মা গো, দেহের সুস্থতাই সব কথা নয়, মনের সুস্থতাও দরকার আছে। এইখানে আমরা মনের দিক থিকা খুব কষ্টে আছি।

আমার জীবনের মূল্য কি আছে বলো? এক কানাকড়িও মূল্য নেই। তবুও তো তুমি আমার ছেলেকে হুমকি দিতে পারো সংসার ছেড়ে চলে যাওয়ার। আমি কারে হুমকি দিমু? সংসার ছাইড়া আমি কইবা যামু?

-এসব কথা আমাকে বলছেন কেন? সংসার ছেড়ে যাওয়ার কথা কি সাধে বলি? কি পেয়েছি আপনার ছেলের কাছে?

-তাতো আমি কইতে পারুমনা। আমার সাদা চোখে মনে হয়, তুমি সবই পাইছ। কিন্তু তোমার মনে হয় যে তুমি কিছুই পাও নাই। আমার কথা ভাবো, আমি কি পাইছি ? এক জীবনে স্বামী শাশুড়ির অত্যাচার সয়েছি, তবুও নীরবে সংসার করে গেছি। দেহের জ্বালা, মনের যন্ত্রণা সবই নিজের ভেতরেই চেপে রেখেছি। কেউ বুঝতেও পারেনি আমার বুকের গভীরে কত ব্যথা রাখা আছে। কোনদিন কারু কাছে যা প্রকাশ করি নাই, শেষ বয়সে সিন্দুক খুইলা ব্যথার কথাগুলি বিশ্বাস কইরা তোমাকে বলেছিলাম। ভালোর জন্যই বলছিলাম, কানে আসেতো তোমাগো নিত্য দিনের ঝগড়ার আওয়াজ।

-এত কথা বলছেন কেন? আসলে কি বলতে চাইছেন বুঝিয়ে বলুন।

-বৌমা, চইলাইত যামু, আর আসমু না। কোনদিন কই নাই তোমার মুখের উপরে কথা, আইজ দুইটা কথা কই, শোন। আমরা বুড়া বুড়ি এক বিছানায় ঘুমাই, আমাগো চোখের উপর দিয়া ছেলে ছেলে বৌ আলাদা ঘরে ঘুমায়। এই দৃশ্য মায়ের বুকে হাপরের বারি দেয়। কেন তোমরা এমুন হয়ে গেলা? তুমি একটু সইয়া নিলে কি হইত? পুরুষ মানুষ বাইরে যত হাড়ুম দুড়ুম, বুকের ভিতরে সব কয়টা শিশু। পুরুষ মায়ের কাছে যেই মমতা পায়, ইস্তিরির কাছেও সেই মমতা খুঁজে। বউ যদি একটু রয় সয়, তাইলেই স্বামী স্ত্রীতে ঝগড়া ঝাঁটি কম হয়।
-আর কিছু বলবেন?

-আর দুইটা কথা কমু। আমি ছেলেরে কইতে পারি নাই নিজের গোপন দুঃখের কথা। ছেলে হইলেই কি, জাতে পুরুষ। নারীর দুঃখ কতটুকু বুঝবো? তাই তোমার কাছে কইছিলাম নিজের জীবনের নাবলা কথা, এসব শুনেও যদি তোমার মন বদলায়। যদি ভাবো, থাক এর নামই সংসার। “আমার শাশুড়ি যদি পিঠে খড়মের বারি খেয়েও জাত কূল মান, স্বামী সন্তান সংসারের মায়ায় জীবন কাটাইতে পারলো, আমিতো শাশুড়ির চাইতে অনেক ভাল অবস্থায় আছি, আমি পারুমনা ক্যান?” 

আমি কইছি তোমারে, তুমি আমার কথাগুলি গোপন রাখতে পারলে না। সারা জীবন যে কথা আমার ভেতর গোপনে রাখা ছিল, তুমি সেইসব কথা ‘ফেশ বুকে’ লিখা দিছ? দুনিয়ার মাইনষেরে জানায়ে দিলা।

-জানিয়েছি, আমি পুরুষদের মুখোশ খুলে দিতে চাই। আমিতো আপনার পক্ষেই লিখেছি যে সারা জীবন আপনি স্বামীর হাতে কিভাবে নিগৃহীত হয়েছেন, আপনাকে যে বাবা সারাজীবন পিটিয়েছে, তা কি খুব ভাল কাজ হয়েছে মনে করেন?

-বৌমা, এখন আমার জীবনটা হইয়া গেলো খোলা খাতা, সবাই পইড়া ফেলছে। তুমি ভাবতাছো কত বড় কাজ করছ, মাইয়ালোকের পক্ষে লিখছো। পুরুষের বিপক্ষে লিখছো। আর আমি দেখলাম কত ছুড কাজ করলা। আমার এই মুখটা দুইনার মানুষের কাছে পোড়াইয়া দিলা। আমেরিকায় থাকলে এই পোড়া মুখ লইয়া আর কুনদিন কারুর সামনে যাইতে পারুম? 
ফেশ বুক’ সবতেই পড়ে। আমার জামাই পড়ছে, মাইয়া পড়ছে, পোলা পড়ছে, কোমল পড়ছে, তোমার বন্ধুরা পড়ছে, তাগো বাপ মায়েরা শুনছে, তারা সবাই আমারে কোথাও দেখলেই আঙ্গুল দেখায়ে বলবে, আহারে, উনার কথাই উনার বৌমা ‘ফেশ বুকে’ কইছে, সোয়ামীর খড়মের বারি খাইয়া জীবন কাটছে। কেউ তো আমার কাছে জানতেও চাইবোনা, যেই হাতে মানুষটা খড়ম তুলছে, সেই হাতেই তিনি আমার মত মূখ্যু সূখ্যু অবলা নারীর মাথায় ছাতা মেইলা রাখছে। যাক! মানুষের আসরে আর সার্কাসের জোকার হইতে চাইনা। তুমি ভাল কাজই করতে চাইছো, নারীগো বঞ্ছনার বিরুদ্ধে লিখতে চাইছো। কিন্তু এইটুকু নালিখেওতো নারী গো বঞ্চনার কথা বলা যাইতো। নারীর সম্মানজ্ঞান আছে, আমার মত বোকা নারীরও ইজ্জত আছে। যা কিছু অসম্মানের ছিল, তা পর্দার আড়ালে ছিল, তুমি নারীর মঙ্গল করতে গিয়া পর্দা খুইলা আমারে বেআব্রু কইরা দিলা।
কোন এক স্বপ্ন- কল্পনাময় অচেনা রাজ্যে 
অজানা অপেক্ষায় বসে আমি, তুমি বিহীন 

প্রার্থনা আমার, এসো হৃদয়ের ঠিকানায়
করে দাও জীবনটা আমার রংধনু রঙিন 

ফিরে পাবে অপেক্ষায় জড়ানো প্রতিদিন 
পূরণ হতে অপেক্ষায় হারানো কিছু ঋণ 

কোন একদিন অবাক করে এসে কাছাকাছি 
দেখো তোমার কল্পনায় প্রান ভরিয়ে রেখেছি

একি ভাবে ভালোবেসে, একই মনে আছি 
অদৃশ্যে দুটি হৃদয়ের খুব বেশি কাছাকাছি 

যদি খুঁজে পাও আমার সেই ঠিকানা
আর কোনদিন তা হারাতে দিয়োনা 

কিছু না বলতেই চিনে নিও মন 
প্রকাশ না হতেই বুঝে নিও নয়ন 

যদি আমায় তখন বুঝতে না পারো 
তবুও সব বুঝে নেয়ার ভানটুকু করো 

ভালোবেসেই বারে বারে আসবো তোমার কাছে 
ভালোবেসেই আজীবন পাশে থাকার প্রাপ্য আমার আছে 

যদি কখনো আর নাই বা চাও আমায়, তোমার হৃদয়ে
সে স্নিগ্ধ হাঁসিটা রেখে যেও একবার মুখপানে চেয়ে 

ভাগ্যের শিকল যদি বিপরীতে দুজনকে টানে
তবুও জেনো তুমি রবে হৃদয় গভীরে আমার জীবনে 

তোমাকে দেবার মত মন ছাড়া কিছু নেই আমার
তোমাকে ভালোবাসা ছাড়া নেই কোন বিশেষ উপহার 

শুধু জেনো কোনদিন আমি হারিয়ে গেলেও 
হারিয়ে যাবে না তোমার মাঝে আমার নিঃশ্বাস

আমার সবটুকু আশ্বাস ফুরিয়ে গেলেও 
ফুরিয়ে যাবে না তোমাকে ভালোবাসার বিশ্বাস 

স্বপ্ন-কল্পনার সেই প্রেম, ভালোবাসার মত
সেই জমাট বাঁধা আবেগ, অনুভূতি যত 

তোমাতেই রেখেছি, তোমাতেই সাজিয়েছি 
আমার ভালোবাসার অনন্তে, তোমারি অজান্তে.
পানি পান জীবন দান
আবার পানি হয় মরণ।
বন্যায় পানি আসে 
পৃথিবী যেন ভাসে।
পানি হয় বৃষ্টি 
বরফ পানির সৃষ্টি। 
পানির পরিচয় 
কখন যে কি হয়
নোনাপানি মিঠাপানি
দূষিত বিষাক্ত পানি
ঘূর্ণিঝড় সিডর আয়লা
পানি মোছে ময়লা
পানি ফলায় সোনার ফসল
পানি ছাড়া জীবন অচল
পানি আছে সব প্রাণে
নদী মুখর পানির গানে
গাছের মাথায় ডাবের পানি
তরমুজ এ আছে লাল পানি। 
বিশুদ্ধ পানি টিউবওয়েলে
খেতে মজা জ্বর হলে।
পানি পানি পানি 
চারদিকে শুধু পানি
পান করো ইচ্ছে যত খানি।
এক.
“ময়নার মা, আজ কী তরকারী রান্না করছ?”
“আলু ভর্তা আর ডাল। আপনি খাবার সময় চাইলে একটা ডিম ভেজে দিব। অবশ্য ঘরে ডিম আছে কিনা, জানি না।”
“আজ শুক্রবার। ভালএকটা দিন। শুক্রবারে অনেকের বাসায় পোলাও কোর্মা রান্না হয়। যাদের হয় না, তারাও বাসায় নিদেনপক্ষে ইলিশ মাছ অথবা গরুর মাংস ভুনা দিয়ে ভাত খায়।”
“দোষ তো আমার না। আপনি বাজার করেন নাই। বাজার করে আনলে আমিও আপনাকে এসব রেঁধে খাওয়াতাম।”

সাবের জানে তার মানিব্যাগে মাত্র বাইশ টাকা আছে। একটা বিশ টাকা আর একটা দুই টাকার ন্যাতন্যাতে ছেঁড়া নোট। এই টাকা দিয়ে বর্তমান বাজারে আধাকেজি বেগুনও কিনতে পাওয়া যাবে না।

সাবের এবার এমএসসি ফাইনাল দিয়েছে। তার ডিপার্টমেন্ট মাইক্রোবায়োলজি, ঢাকা বিশ্ববিদ্যালয়। সে সচ্ছ্বল পরিবারের ছেলে। এখনকার সচ্ছ্বল পরিবারের সন্তানদের পকেটে এত কম টাকা থাকে না। সিঙ্গেল প্যাটির একটা বার্গারের দাম দেড়শ টাকা। ডাবল প্যাটি উইথ চিজ আড়াইশ টাকার মতন। সাধারণ পিৎজা পাঁচশ থেকে হাজার টাকায়বিকোয়। সাবেরের পকেটেও আগে অনেক টাকা থাকত। দুটো টিউশনি করত সে। বেতন ভালছিল। সাবেরের বাবা তাকে হাত খরচের জন্য টাকা দিতেন। এখন সেসব বন্ধ। তার বাবার ধারণা, ছেলে ড্রাগস ধরেছে। তাই হাতখরচা দেয়া বন্ধ করে দিয়েছেন। সাবেরের কিছু প্রয়োজন হলে তাকে জানাতে বলেছেন। তিনি নিজে কিনে এনে দিবেন।

টিউশনি দুটো চালিয়ে যেতে পারলে অবশ্য টাকার সমস্যায় পড়তে হত না। সাবের ইচ্ছে করেই টিউশনি দুটো ছেড়ে দিয়েছে। টিউশনি করলে ময়নার মা’কে ঠিকমত সময় দেয়া যায় না। সাবের যতক্ষণ বাসায় থাকে না, ময়নার মা মুখ বেজার করে বসে থাকে। মুখে অবশ্য কিছু বলে না। সাবের তার মুখ দেখে যা বোঝার বুঝে নেয়।

“আচ্ছা, ডিম ভাজতে হবে না। আলু ভর্তা আর ডাল দিয়ে খেতে দাও। তোমার হাতের মাখানো আলুর ভর্তা একশটা ডিম ভাজার চাইতেও সুমিষ্ট।”
“আপনি যে কী সব বলেন! আলু ভর্তা কখনও মিষ্টি হয় নাকি? আলু ভর্তা হয় ঝাল। তবে আজকের ভর্তায় ঝাল কম হয়েছে। ঘরে মরিচও ছিল না। একটা মাত্র মরিচ দিয়েছি।”

সাবের তৃপ্তি সহকারে আলু ভর্তা আর ডাল দিয়ে ভাত মাখিয়ে খেল। ময়নার মা পাশে বসে সাবেরের খাওয়া দেখছে। সে কখনও সাবেরের সঙ্গে খেতে বসে না। সাবেরের খাওয়া শেষ হলে পরে খায়। সাবের অবশ্য নিজ চোখে কখনও তাকে কিছু খেতে দেখেনি। অবশ্য খেতে তাকে হয়ই। না খেলে বাঁচে কী করে?

দরজায় ধপ ধপ শব্দে বাড়ি পড়ছে। সাবেরের মা তাকে খেতে ডাকছেন।

“সাবের, বাবা খেতে আয়।”
“আম্মা, তোমরা খেয়ে নাও। আমি খাইছি।”
“খাইছিস মানে? কখন খাইলি? তুই তো সকাল থেকে একবারের জন্যেও রুম থেকে বের হোসনি!”
“ভুল বলছি। খাই নাই। শরীরটা খারাপ লাগতেছে, তাই রাতে কিছু খাব না। তোমরা খেয়ে নাও।”
“কী হইছে তোর? জ্বর আসছে? দেখি, দরজা খোল।”

সাবের দরজা না খুলে একহাত ভাঁজ করে কপালের ওপর রেখে চিৎ হয়ে শুলো। ময়নার মা মিথ্যা কথা বলেছে। আলু ভর্তায় নাকি ঝাল হয়নি। ঝালে সাবেরের মুখ জ্বলে যাচ্ছে। মা তাকে ডাকতে আসার পর থেকে ময়নার মাকে আশেপাশে কোথাও দেখা যাচ্ছে না। দেখলে আরেক গ্লাস পানি দিতে বলত।

দুই.
ছোটবেলা থেকেই সাবের বেশ ভাল ছাত্র। ভাল ছাত্র না হয়ে তার আর কোন উপায় ছিল না। সাবেরের সমবয়সী ছেলেরা তাকে খেলায় নিতে চাইত না। বাধ্য হয়ে সারাদিন সে বাসায় বসে পড়ত। সাবেরের গায়ের রঙ মিশমিশে কাল। থ্যাবড়া নাক। যেন মাইক টাইসন ঘুষি মেরে তার নাক থ্যাবড়াবানিয়ে দিয়েছে। মাথার চুল নিগ্রোদের মত কোঁকড়ানো। সিগারেট না খেয়েও তার ঠোঁটের রঙ কালো। সাধারণত কালো মানুষদের দাঁতের সারি ঝকঝকে সাদা হয়। সাবেরের দাঁত সাদা নয়। হলদেটে।

মেয়েরা সাবেরকে এড়িয়ে চলে। যেন সে একজন খারাপ প্রকৃতির মানুষ। সুযোগ পেলেই তাদের ওপর হামলে পড়বে। সাবেরের দীপাকে খুব ভাললাগত। দীপা তাদের ইউনিভার্সিটির সুন্দরী মেয়েদের একজন। সাবেরকে দূর থেকে আসতে দেখলে দীপা একাকিদাঁড়িয়ে থাকলে দৌড়ে পালাত। আর সাথে কয়েকজন বন্ধু-বান্ধবী থাকলে সাবেরকে নিয়ে হাসাহাসি করত। দীপার হাসি দেখতে সাবেরের ভাল লাগে। কিন্তু দীপা যখন ওকে নিয়ে টিটকারিসূচক হাসি হাসত,কষ্ট পেয়ে সাবেরের চোখে পানি চলে আসত।

বাসার সবাই জানে, সাবের এমএসসি ফাইনাল দিয়েছে। আসলে সে একটা পরীক্ষাতেও এ্যাটেন্ড করেনি। সাবের দীপাকে বিয়ে করেছে। বিয়ে করে নিজের ঘরে লুকিয়ে রেখেছে। বিয়ের পর দীপার নাম দিয়েছে সে ময়নার মা। এ যুগের দম্পতিদের মত তারা সন্তান নিতে দেরী করবে না। যত দ্রুত সম্ভব নিয়ে নিবে। সাবের তার অনাগত সন্তানের নাম রেখেছে, ‘ময়না।’এ কারণেই দীপাকে সে ময়নার মা বলে ডাকে। সাবেরের ইচ্ছা, তাদের প্রথম সন্তান মেয়ে হোক। সেই মেয়ে দেখতে হবে দীপার মত সুন্দর। বুদ্ধি সাবেরের মত হলে তাতে তার কোন আপত্তি নেই।

সাবেরের ঘরের দরজায় দুম দুম শব্দে বাড়ি পড়ছে। সাবের দরজা না খুললে সাবেরের বাবা ইফতেখারুল ইসলাম দরজা পিটিয়ে ভেঙে ফেলবেন। সাবের উঠে গিয়ে দরজা খুলে দেয়।

“সারাদিন ঘরের ভেতর দরজা বন্ধ করে তুই কী করিস?”
“কিছু করি না, বাবা।”

ইফতেখারুল সাহেবকে দীপার ব্যাপারটা জানানো যাবে না। দীপাকে তিনি কোনভাবেই মেনে নিবেন না। ইফতেখারুল সাহেব এ্যাডিশনাল সেক্রেটারি। সাবের দীপার পরিবারের খোঁজ নিয়ে জেনেছে, দীপার বাবা তৃতীয় শ্রেণীর একজন সরকারী কর্মচারী। ইফতেখারুল সাহেব কোনভাবেই এ বিয়ে মেনে নিবেন না। তিনি জানতে পারলে দীপাকে এ বাড়ি থেকে বের করে দিবেন। দীপাকে বের করে দিলে সাবেরকেও তার সাথে বেরিয়ে যেতে হবে। দীপাকে নিয়ে ওঠার মত সাবেরের কোন জায়গা নেই। সে এখনও বেকার। এমএসসি ফাইনাল না দেয়াটা মস্তবড় ভুল হয়ে গেছে।

“তুই একটু ড্রয়িংরুমে আয়। তোর সাথে আমার কথা আছে।”

সাবের পরনের লুঙি পাল্টে প্যান্ট পরে ড্রয়িংরুমে গেল।

“কী হয়েছে তোর?”
“কই, কিছু হয়নি তো বাবা।”
“তোর এক বন্ধু বলল, তুই নাকি এমএসসি ফাইনাল দিসনি?”
“আমার কোন বন্ধু নেই, বাবা।”
“ওই হল, ক্লাসমেট। কথাটা কি সত্যি?”

সাবের মাথা নিচু করে বসে রইল। বাবা পরীক্ষা না দেয়ার ব্যাপারটা জেনে গেছেন। তিনি কি দীপার ব্যাপারটাও জানেন?

“তোর মধ্যে বেশ কিছুদিন যাবৎ আমি অস্বাভাবিকতা লক্ষ্য করছি। তোর বন্ধুরা.. মানে ক্লাসমেটরাও তাই বলল। তুই নাকি একটা মেয়েকে খুব পছন্দ করতি?”

সাবের লজ্জায় মাথা তুলেতাকাতে পারে না। বাবা শেষমেশ দীপার ব্যাপারটা জেনেই ফেললেন।

“মেয়েটার বিয়ে হয়ে যাবার পরই নাকি তুই কেমন হয়ে গেছিস? এমএসসি ফাইনালটাও কি এই কারণেই দিসনি?”

যাক! দীপার বিয়েটা যে সাবেরের সঙ্গেই হয়েছে, এ খবরটা তাহলে বাবা এখনও পাননি।
 Kaljoyee

 


“আচ্ছা, ঠিক আছে। এ ব্যাপারে আমি আর কোন প্রশ্ন করব না। সন্ধ্যার দিকে তোকে আমি এক জায়গায় নিয়ে যাব। তুই তৈরি হয়ে থাকিস।”

সাবের সুবোধ বালকের মত মাথা নেড়ে সোফা ছেড়ে উঠে নিজের রুমে চলে এল। বাবা সাবেরকে ডাকায় ময়নার মা ভয় পেয়ে লুকিয়েছে। ভয় পাবার কিছু নেই। বাবা তাদের বিয়ের বিষয়টা এখনও জানেন না। খবরটা ময়নার মা’কে দিয়েতার ভয়টা ভাঙানো দরকার।

তিন.
“চিন্তার কোন কারণ নেই, ইফতেখারুল সাহেব। আমি সাবেরের সাথে কথা বলেছি। যুবক বয়সে এমন একটু আধটু হয়। বিশ্ববিদ্যালয় জীবনে আমরা কেইবা প্রেমে পড়িনি, বলুন? আমাদের মধ্যে ক’জনের তার প্রেমিকার সঙ্গে বিয়ে হয়েছে?”
“হুম। কিন্তু ছেলেটা সারাদিন ঘরের ভেতর দরজা বন্ধ করে বসে থাকে। ড্রাগস ট্রাগস নিচ্ছে না তো?”
“আরে না, না। আপনার ছেলে দেখলাম বেশ বুদ্ধিমান। ড্রাগস নেয়ার মত নির্বুদ্ধিতার কাজ সে করবে বলে মনে হয় না। কয়েকটা ওষুধ লিখে দিলাম। দেখবেন, ওষুধগুলো যেন সময়মত খায়।”
“থ্যাংক ইউ, ডাক্তার সাহেব।”
“দু’সপ্তাহ পরে ওকে আরেকবার আমার চেম্বারে নিয়ে আসবেন।”
“আচ্ছা।”

সাবের নিয়ম করে ডাক্তারের দেয়া ওষুধগুলো খাচ্ছে। ওষুধগুলো খাবার পর মাথা ঝিমঝিম করে। খুব ঘুম পায়। সাবের ঘুমিয়ে পড়ে। দরজা লাগিয়ে দেবার কথা মনে থাকে না। সাবেরের মা দিলরুবা ইসলাম দরজায় দাঁড়িয়ে ছেলের ঘুমন্ত মুখের দিকে তাকিয়ে থাকেন। বাইরের মানুষের দৃষ্টিতে সাবের দেখতে সুন্দর না হলেও তার মায়ের দৃষ্টিতে সুন্দর। মায়ের চোখে তার সন্তান কখনই অসুন্দর হয় না।

দু’সপ্তাহ পেরিয়ে গেছে। ডাক্তারের দেয়া ওষুধের কোর্স সমাপ্ত হয়েছে। সাবেরকে নিয়ে আজ আবারও মনোরোগ বিশেষজ্ঞ ডাক্তার মিনহাজুল আবেদীনের চেম্বারে যাবার কথা।

“হ্যালো, ইয়াং ম্যান। এখন কেমন আছ?”
“জ্বি, ভাল।”
“ভাল তো থাকতেই হবে। ভাল না থেকে উপায় আছে, বল? তোমার প্রেমিকার বিয়ে হয়ে গেছে। খোঁজ নিয়ে দেখ, সে-ও ভালই আছে। এই বয়সে এসব প্রেম ফ্রেম জীবনে অন্তত একবার হলেও আসে। না আসলে জীবনটা হোস্টেলের ডালের মত পানসে হয়ে যায়।”
“স্যার, আপনার জীবনেওএসেছিল?”
“কে?”
“প্রেম!”
“ও হ্যাঁ, আসবে না কেন? অবশ্যই এসেছিল।”
“বিয়ে করেছেন?”
“বিয়ে করেছি মানে? আমার বড় মেয়ে বয়সে তোমার চাইতেও বড় হবে। ছোট ছেলে প্রায় তোমার সমবয়সী। দুই এক বছরের ছোট হতে পারে।”
“আপনার সেই প্রেমিকাকে বিয়ে করেছিলেন?”

প্রশ্নটা শুনে ডাক্তার মিনহাজ থতমত খেয়ে গেলেন। অবশ্য সেকেন্ডের মাঝেই তিনি তার থতমত ভাব কাটিয়ে উঠলেন।

“এখন তো আর দীপা মেয়েটাকে নিয়ে হ্যালুসিনেশন হয় না, তাই না?”
“না। স্যার, আপনি আপনার প্রেমিকাকে কেন বিয়ে করেননি?”
“ওষুধের কোর্সটা ঠিকভাবে শেষ করেছিলে তো? আজ আর নতুন করে কোন ওষুধ দিচ্ছি না। আশা করি, তুমি এমনিতেই সেরে উঠবে।”
“স্যার, আমি জানি আপনি কেন তাকে বিয়ে করেননি।”
“কী জান?”
“সে সময় মেয়েটির বাসায় তার বিয়ের কথাবার্তা চলছিল। মেয়েটি আপনাকে বার বার তাকে বিয়ে করতে বলে। আপনি নিজের বিদেশে পড়তে যাবার ব্যাপারটা নিয়ে অধিক মনযোগী ছিলেন। ওই সময় মেয়েটিকে বিয়ে করলে আপনার বিদেশে যাওয়া আটকে যেত। বড় ডিগ্রি নিয়ে দেশে ফিরতে পারতেন না। তাই ক্যারিয়ার বাঁচাতে মেয়েটির সাথে সকল প্রকারের যোগাযোগ বন্ধ করে দিয়েছিলেন।”
“মিথ্যে কথা! এসব তোমাকে কে বলেছে?”
“দীপা। মেয়েটির নামও আমাকে বলেছে। তার নাম ছিল আসমা।”

ডাক্তার মিনহাজের হাত কাঁপছে। তিনি ঘামছেন। সাবের তাকে রীতিমত ভয় পাইয়ে দিয়েছিল। তিনি যে মেয়েটিকে ভালবাসতেন, তার নাম ছিল প্রজ্ঞা। সে এখন আর বেঁচে নেই। এ্যাবরশন করতে গিয়ে মারা গেছে। প্রজ্ঞার মৃত্যুর জন্য তিনি নিজেও কম দায়ী নন। তিনি ভেবেছিলেন, সাবের কোনভাবে সেসব কথা জেনে ফেলেছে।

“সাবের, তোমার বাবাকে ভেতরে পাঠিয়ে দাও।”
“জ্বি আচ্ছা, স্যার।”

সাবের বেরিয়ে যাবার কয়েক মুহূর্ত পর তার বাবা ইফতেখারুল ইসলাম চেম্বারে ঢুকলেন।

“কী দেখলেন, ডাক্তার সাহেব? ও এখন পুরোপুরি সুস্থ তো?”

ডাক্তার মিনহাজ খসখস শব্দে প্রেসক্রিপশন লিখছেন। আগের ওষুধগুলোর চাইতে আরও বেশী পাওয়ারফুল ওষুধের নাম তিনি প্রেসক্রিপশনে লিখে দিয়েছেন।

“এই ওষুধগুলো আজ থেকেই শুরু করুন। ওষুধ খাওয়ায়যেন কোন প্রকারেরঅনিয়ম না হয়। আমার ধারণা, আগের ওষুধগুলো আপনার ছেলে ঠিকমত খায়নি।”
“আপনি কোন চিন্তা করবেন না, ডাক্তার সাহেব। সময়মত ওষুধ খাবার ব্যাপারটা এবার আমি নিজে দেখাশোনা করব।”
“আরেকটা কথা। ওর আচরণে একটু এদিক সেদিক দেখলেই দেরী না করে আমাদের হাসপাতালে নিয়ে আসবেন। আমি কী বলেছি, বুঝতে পেরেছেন?”
“জ্বি, পেরেছি।” ইফতেখারুল ইসলাম থেমে থেমে বললেন। তার ছেলে কি আস্তে আস্তে পাগল হয়ে যাচ্ছে?

চার.
সাবের দরজা খুলে তার ঘরে প্রবেশ করল। বিছানার এক কোণে ময়নার মা বুকের কাছে পা ভাঁজ করে গুটিসুটি হয়ে বসে আছে।

“আপনার আসতে এত দেরী হল কেন?”
“ডাক্তারের ধারণা, আমি পাগল হয়ে যাচ্ছি। তুমি কি একা একা ভয় পেয়েছ?”
“না। তবে আপনাকে ছাড়া থাকতে আমার ভাললাগছিল না। আপনার জন্য সেদিনের আলু খোসা দিয়ে বড়া বানিয়ে রেখেছি। আপনি বসেন, আমি ভেজে নিয়ে আসি।”
“আলুর খোসা দিয়ে বানানো বড়ার নামই তো জীবনে শুনি নাই।”
“আপনি তো বাজারই করেন না। ঘরে নুডুলস থাকলেওহত। দশ টাকা দিয়ে এক প্যাকেট ইন্সট্যান্ট নুডুলস কিনে আনলে রান্না করে দিতে পারতাম।”
“এইটা ঠিক বলেছ। আসলে মনে ছিল না।”
“আচ্ছা থাক। কাল নিয়ে আসলেও চলবে। এখন বড়া খান।”
“উম.. দারুন মজা তো! এই বড়া বাবাকে একবার খাওয়াতে পারলে তিনি তোমাকে পুত্রবধূ হিসেবে চোখ বন্ধ করে মেনে নিতেন।”
“থাক, আরওকয়েকটা দিন অপেক্ষা করেন।”
“দেখি, কাছে আস। তোমাকে একটা বড়া খাওয়ায় দেই।”

দীপা সাবেরের কাছে আসে না। দূরে দাঁড়িয়ে ফিকফিক করে হাসে।

সাবেরের বাবা ওর ঘরের দরজায় নক করে রাতে খাবার ওষুধটা দিয়ে যান। সাবের ওষুধ খাবার ভান করে গালের একপাশে লুকিয়ে রাখে। পরে জানালা দিয়ে ফেলে দেয়। এই ওষুধগুলো খেলে তার খুব ঘুম পায়। সে ঘুমিয়ে পড়ে। ময়নার মা সারারাতএকা একা জেগে ভয় পায়। সাবের ময়নার মা’কে ভয় পেতে দিবে না। সে তাকে নিয়ে সুখের একটা সংসার সাজিয়েছে। এসব হাবিজাবি ওষুধ খেয়ে সেই সংসারের বারটা বাজানোর কোন ইচ্ছা তার নেই।

সাবের আবারও ফিসফিসিয়ে দীপাকে তার কাছে ডাকে, “ময়নার মা, কাছে আস। তোমাকে একটু আদর করি।”

তবুও দীপা তার কাছে আসে না। আগেরমতই দূরে দাঁড়িয়ে হাসে। সাবের মুগ্ধ চোখে তাকিয়ে দীপার সেই হাসি দেখে। দূর থেকে দীপার সেই হাসি দেখাতেও তার সুখ।
আমি ভাবছি কাল্পনিক রঙে হারিয়ে যাবো,
নয়তোবা নদীর জলে ছলছল করবো।
কিন্তু কি রঙে হারিয়ে যাবো?
লাল নাকি হলুদ রঙের নীল আকাশী।
এতো কল্পনার রঙ মিশিয়েও আমার কাল্পনিক রঙ হয় না;
আর ছলছল করবো যে ঐ নদীর জলে,
তাহলে কি সেটাও হবেনা?
নাকি সব মিছে মিছে ভাবছি!
আমি জলে খেলবো কোনো দুর প্রান্তে ভাসবো,
এইতো চলছি মনের জানালা খুলে দেখছি ঐ চাঁদ।
চিরন্তন ঐ মায়া খেলা ভূবণ ডাঙ্গাঁর মাঠ,
এই যে আমি দাড়িঁয়ে আছি!
ঘনো কালো বসোতি ঘেরা সবুজ ঘাসের উপরে।
আহা! কি সুন্দর এই লোকালয়,
আমি কল্পনার-কাল্পনিক রঙে এটাই ভেবেছি।
অফিসে যাওয়ার পথে কুয়াশা ঘেরা এলাকা দেখে মনে মনে রিদিমা ভাবছে কেন যে শীত বার বার আসছে আবার যাচ্ছে। মনে মনে খুশি যে সামনে ফাল্গুন মাস

ফাল্গুনের হাওয়া প্রকৃতিতে বয়ে না গেলে ও হৃদয়ে কিন্তু সে অনেক দিন থেকেই তার আভাস দিয়ে যাচ্ছে আর দিন দিন অপেক্ষা বেড়েই যাচ্ছে রিদিমার

কুয়াশা ভেদ করে হঠাৎ কল্পনার মানুষকে দেখে চমকে গেলো রিদিমা। মনে লুকানো খুশি নিয়ে তাকে বলেই ফেললো
“ চলো আমরা দুজনে কুয়াশা ঘেরা পৃথিবীর কোন এক দিকে হারিয়ে যাই ”

সে বলল “ সবাই দূর দিগন্ত, নীল সাগর, অপরূপ প্রকৃতি আর অনেক সুন্দর মুহূর্তে হারাতে চায় আর তুমি কিনা কুয়াশা...? আর তুমি তো বল শীত তোমার মোটেও ভালো লাগে না, তাহলে? ”

রিদিমা বলল “ সবার চাওয়ার সাথে আমারটা মিলে যাবে এমন তো বাধ্যতা নেই, তাই না? তাহলে তো সবার সাথে আমার পার্থক্য করতে পারবে না, আর তুমি জানো আমি তো এমনি ” 

সে বলল “ আচ্ছা বাবা ঠিক আছে চলো ”

চলো বলেই রিদিমা তার হাত ধরে ঠিকানা বিহীন অদূর দর্শনে হেঁটে চললো আর বলল “ তোমার দিকে না তাকিয়ে কিছু কথা বলবো তুমি কিন্তু শুধুই শুনবে ”

সে বলল “ কেনো তাকাবে না বলোতো? ” 

“ তাকালে আমি যে কিছুই বলতে পারবো না ” রিদিমা বলল

সে কিছু না বলে একটু হেঁসে মাথা নাড়িয়ে রিদিমাকে সাঁয় দিলো আর রিদিমা তার হাত ধরে হাঁটতে হাঁটতে মাথা নিচু করে বলতে লাগলো.....

“ আমি কখনো আমার হৃদয় কে দেখিনি জানো। শুধু এর প্রতিটি স্পন্দন অনুভব করতে পেরেছি। আমি কখনো আমার হৃদয়ের চাহিদা বুঝতে পারিনি। কিন্তু যখন আমি তোমাকে দেখি তখন তোমার মুখ অবয়বে আমি আমার হৃদয়কে স্পষ্ট দেখতে পাই আর সেই সাথে যখন যতবার আমার হৃদয়ের কম্পন সৃষ্টি হয়েছে ঠিক ততবার আমার হৃদয় যেন জীবন্ত মানুষের মত আমার সাথে কথা বলেছে। আর যখন তুমি আমার পাশে পাশে চলেছো তখন মনে হয়েছে আমার হৃদয় ও আমার সাথে হেঁটে চলেছে। যখনি তোমার সুখের কথা ভেবেছি ঠিক তখনি আমার হৃদয় যেন আমার চাহিদা পূরণ করে নিয়েছে। এর নাম কি সত্যি ভালোবাসা কিনা জানি না আমি। তবে সত্যি ভালোবাসা ওতো সোজা ব্যাপার নয় জানি। এর বিস্তৃতির কোন সীমারেখা নেই। সত্যি ভালোবাসার কোন পরিপূর্ন ব্যাখ্যা কেউ দিতে পারেনি কখনো আর একে কোন গন্ডির মাঝে বেঁধে রাখা যায়নি কোন কালের প্রবর্তনে। তাই শুধু এটুকুই বলব “”” তোমায় ভালোবাসি ””” কিন্তু কতটা কখনও জিজ্ঞেস করোনা। কারন আমি নিজেই এর পরিমাপে আর অর্থ খুঁজতে ব্যর্থ হয়েছি আর ভালোবাসার অনেক রুপ রঙ দেখেছি আর নিজেকে উত্তর বিহীন প্রশ্ন করে গেছি বার বার ” 

রিদিমার বলা শেষে চোখ খুলে দেখলো সে অফিসের গাড়িতে সিটে হেলান দিয়ে হাতে মোবাইল, কানে হেডফোন দিয়ে বসে আছে। টের পেলো কল্পনার ঘোরে ডুবে ছিলো এতক্ষণ। 

তখন তার নিজের লেখা কবিতা “””” হঠাৎ দেখা ”””” এর কিছু লাইন মনে হলো.............

কল্পনার প্রেমের খেলায়
ভালোবাসার অগাধ প্রণয় 
কিছুটা আকুতি জানায়
কিছুটা অনুভব ছড়ায় 
সযতনে আত্ন ভোলায়
হৃদয়ে তৃপ্তিরা আভাস পায় 
দুজন দুজনাতে হারায়
সুখফুলের গাঁথা মালায়
তুমি আমি নয়নে সাঁজায়
উৎসুক হয়ে মগ্ন দুজনায়
গভীরে মিশে গল্পের খাতায়
লিখে চলেছি পাতায় পাতায়
দৃষ্টি বিহীন সীমারেখায়
পাড়ি মোদের অজানায়

রিদিমা ভাবছে নিজের এরকম বোকা হয়ে যাওয়ার মাঝে ও কেমন যেন একটা ভালো লাগা কাজ করে। এরকম বোকা হতে বার বার ইচ্ছা হয়। আর মনে মনে বলল ""আমার মনের মধ্যে উড়ে যাওয়া সব স্বপ্ন-কল্পনা একদিন হয়তো সত্যি হয়ে বাস্তবে উড়ে বেড়াবে শুধুই আমার সাথে
 Kaljoyee

 


বাস্তবের দর্শন হোক বা না হোক স্বপ্ন-কল্পনার অপূর্ব মুহূর্ত আর মিষ্টি স্মৃতি চির জীবনের সঞ্চয় হয়ে রইলো সেটাই বা কম কিসের। স্বপ্ন-কল্পনাতে ভালোবাসা এরকম ভাগ্যই বা ক-জনের আছে? তবুও মনে হলো কাউকে না জানিয়ে অপেক্ষা, কাউকে না বুঝতে দিয়ে তাকে খুব বেশি অনুভব করা, কারো কোন ক্ষতি না করে তার ভালোবাসায় নিজেকে সঁপে দেয়া, কারো জীবনে জোর করে দখল না দিয়ে আল্লাহ্‌র কাছে শুধুমাত্র একজন কেই আজীবন ভালোবাসার প্রার্থনা করা সেটা তো দোষের নয়। তাই সে দিনের অপেক্ষা, হোক সে অপেক্ষা অনন্তকালের তবুও অপেক্ষায় আমি।"" রিদিমা আবারো মোবাইলে গান শুনতে লাগলো আর ঠিক তখনি কাকতালীয় ভাবে তাওসিফের গানটি শুরু হল... “ সখি তোরে গোপনে ভালোবেসে যাই আমি ” 

রিদিমা মুচকি হাসলো আর দেখলো সে দূরে দাঁড়িয়ে তাকিয়ে মিষ্টি করে হাসছে
রিদিমা এক হাত একটু তুলে যেই তাকে ডাকবে ঠিক তখনি স্যার বললেন 
“ ম্যাডাম কোন সমস্যা ? ”
রিদিমা-“ না স্যার এমনি, কিছু না ” 
রিদিমা আবারো মুচকি হেঁসে ভাবতে লাগলো 

আমার সব ভাবনা, স্বপ্ন, কল্পনা, পুরো জীবনের সাথে যে তোমার অদৃশ্য উপস্থিতি অনুভব করি, আর আমার চলার পথে প্রতিটা মুহূর্ত তোমায় সাথে নিয়ে চলি আর অধীর আগ্রহে এক একটা মুহূর্ত তিল তিল করে কাটাচ্ছি তোমার দৃশ্যমান উপস্থিতির জন্য

প্রতিটি মুহূর্ত তোমার ভাবনায় মেতে থাকা আমি তোমার সঙ্গে অদৃশ্যে কথা বলি, আমার দুঃখ, কষ্ট, সুখ বা মিশ্র অনুভূতিগুলো তোমার অংশীদার করি। তোমার অপেক্ষাকে ঘিরে আমার আবেগ অনুভূতি, জীবন চলা, চাওয়া, পাওয়া এতোটাই গভীর, মিষ্টি, এতোটাই পবিত্র যা তোমাকে কাছে পাওয়ার অনুভূতি থেকে অনেক উপরে

স্বপ্ন-কল্পনায় অনেক বার তুমি আবছা ভাবে কাছে আসো, কখনো তোমার শারিরিক গঠনটাও যেনো দেখি কিন্তু তোমার মুখটাই স্পষ্ট হয়না। স্পষ্ট হলে তো কবেই তোমাকে খুঁজে বের করতাম। অন্তরের চেনা তো অনেক আগে থেকে এখন শুধু দু চোখে দেখে চেনা বাকী

যেদিন কাছে আসবো বলবো তোমায় সব, তখন এসব কথায় আমার উপর রাগ, অভিমান, কষ্ট বা নেতিবাচকতা খুঁজে নিওনা অনুরোধ। আমার অনুভূতি গুলোকে অন্তরে উপলব্ধি করে প্রকৃত ভালোবেসো আমায়। আর আমার সে অধীর অপেক্ষার আশাকে ম্লান করে দিওনা

অপেক্ষার অবসান ঘটিয়ে যেদিন কাছে আসবে আমাকে আরো বেশী ভালোবাসা দিয়ে আমায় ভূল প্রমান করে দিও, আর বুঝিয়ে দিও যে তোমার অপেক্ষার অনুভূতির চেয়ে তোমাকে কাছে পাওয়ার অনুভূতি সর্বশ্রেষ্ঠ 

তুমি হয়তো ভাবনার ওপারে তোমার কাজ, পড়াশোনা বা অন্য কিছু নিয়ে ব্যস্ত থাকছো, হয়তো অন্য কাউকে তোমার হৃদয়ে রেখে তাকে ঘিরেই তোমার জীবন সাঁজাতে চাইছো, হয়তো কাউকে হৃদয়ের গভীর থেকে অন্য কাউকে ভালোবাসছো, হয়তোবা আমার মত করেই একজনের অপেক্ষায় আছো 

তুমি হয়তো কোনদিন কল্পনাও করতে পারছো না পৃথিবীর কোন একপ্রান্তে কেউ একজন বেঁচে থাকছে আজন্ম তোমাকে ভালোবাসতে। তোমার হৃদয়ের স্থান চেয়ে তোমার অপেক্ষায় বসে আছে, যে তোমাকে পাগলের মত ভালোবাসতে বাসতে একমুহূর্তের জন্য ক্ষ্যান্ত হয়নি

তোমার উপর পুরো অধিকার নিয়ে সে তোমাকে পেতে চায় কারণ ভালোবাসায় যে হারানোর ভয় বেশী হয়। সে তোমার কাছ থেকে অসীম ভালোবাসা, নিশ্চিন্ত নির্ভরতা ছাড়া কিছুই চায়না আর তোমাকেও তার অসীম ভালোবাসা আর নিশ্চিন্ত নির্ভরতায় আগলে রাখতে চায় 

কে বলে ভালোবাসার গল্পে দুজনই দৃশ্যমান থাকতে হয়। অদৃশ্যে কারো অপেক্ষার ভালোবাসায়ও কারো কারো জীবনের গল্প এগিয়ে যায়।
সুখ খুজছো?
ওই পাপের ইট দিয়ে তৈরি দালানের মাঝে।
সুখ খুজছো?
ও বাড়ির প্রতিটি দেয়ালে রক্তের ছাপের মাঝে।
সুখ খুজছো?
কংক্রিট এর ঐ ঘরে হাহাকারের  মাঝে।
সুখ খুজছো?
যে শরীর আজ অহমে মোরা তার মাঝে।
সুখ খুজছো?
মনের জানালায় পর্দা টেনে ওই অলীক মায়া মাঝে।
সুখ খুজছো?

পারবে কি?
অর্থের মূল্যে শান্তি  কিনতে।
পারবে কি?
বাহুবলে ওই সুখ ধরে রাখতে।
পারবে কি?
প্রশান্তি খুজে নিতে।

কিছুই পাবে না,নিজের গড়া দালালে
একদিন নিজেই হবে অসহায়।
ওই সব হবে চূর্ণ বির্চুর্ণ,
যখন আলোকে দূরেই ঠেলেছ,
আধারি হবে চিরস্থায়ী বাসস্থান।
সকালবেলা ডাকপিয়ন এসে দরজায় টোকা দিতে শুরু করেছে। সুলতান সাহেব তখনও ঘুম থেকে উঠেনি। তার স্ত্রী কুলসুম বেগম দরজা খুলে চিঠিটি নিয়ে দেখলো খামের উপরে প্রেরকের নাম ঠিকানা নেই। তাই তিনি রাগ করে সেই চিঠিটি সুলতান সাহেবের মুখের উপর জোরে ছুড়ে মারলেন। সুলতান সাহেবও প্রেরকের নাম না দেখে খুব বিরক্ত হয়ে বালিশের নিচে রেখে দিলেন। এভাবে কয়েকদিন গেল। তারপর একদিন দুপুরবেলা সিগারেট খুঁজতে গিয়ে বালিশ উল্টালেন। চিঠিটা দেখে তার মনে পড়ে গেল কয়েকদিন আগের কথা। চিঠিটা বেশ কিছুদিন আগে এসেছে অথচ খুলে পড়া হয়নি। চিঠিটা খুলে পড়তে শুরু করলেন। চিঠিতে লেখা ছিল-
প্রিয় খোকা, 
আশা করি ভালো আছিস, সুখে স্বাচ্ছন্দে আছিস। ভালো থাকারই কথা। যেখানে বৃদ্ধা মায়ের উৎপাত নেই। মায়ের সেবা করার জন্য সময় ব্যয় কতে হয় না। সেখানে তো অনেক ভালো ও সুখে থাকার কথা। আমার দাদুভাই ভালো আছে তো? ওকে খুব দেখতে ইচ্ছে করছে। 
আমার কথা ভাবিস না, আমি বেশ সুখে আছি। এখানে যারা আমার দেখাশোনা করে তারা আমাকে খুব ভালোবাসে আর ঠিকমত যত্ন নেয়। সময়মত খেতে দেয়, ওষুধ দেয় আর গোসলও করিয়ে দেয়। ওরা আমাদেরকে প্রতিদিন ভালো তরকারি দিয়ে খেতে দেয়। মাঝে মাঝে নিজ হাতে খাইয়ে দেয়। গত মাসের ২৪ তারিখে আমি খুবই অসুস্থ হয়ে পড়েছিলাম। একটি ছেলে সারারাত জেগে আমার সেবা করেছিল। ও আমাকে আম্মা বলে ডাকে। আমিও ওকে এখন সন্তানের মতই দেখি। মাঝে মাঝে ওরা কয়েকজন আমার হাতে ভাতও খাইয়ে নেয়। মনে আছে তোর, ছোটবেলায় ভাত খেতে বললে তুই পালিয়ে যাস আর আমি হন্যে হয়ে তোকে খুঁজে বের করে খাইয়ে দিতাম। তুই মাছ খেতে খুব ভয় পাস তাই তোকে খাওয়ানোর সময় আমি কয়েকবার মাছের কাটা খুঁজে বের করতাম, যাতে একটি কাটাও তোর গলায় না লাগে। 
তোর মনে আছে খোকা? আমি মানুষের বাড়িতে কাজ করতাম। সেই টাকা দিয়ে ঠিকমত সংসার চলত না। তবুও আমি নিজে ঠিকমত না খেয়ে টাকা বাচিয়ে সেই টাকা দিয়ে তোর লেখাপড়ার জন্য বই, খাতা, কলম কিনে দিতাম। নিজে ছেড়া কাপড় পড়তাম কিন্তু তোকে কোনোদিন ছেড়া কাপড় পড়তে দেইনি। নিজের জন্য কখনো ভালো কাপড় কিনতাম না কিন্তু তোর বন্ধুদের কাছে যেন কাপড় বা জুতা নিয়ে কথা শুনতে না হয় সেজন্য তোকে সবসময় দামি কাপড় জুতা কিনে দিতাম। আজ তুই লেখাপড়া শিখে অনেক ভালো চাকরি করছিস। প্রতি মাসে হাজার হাজার টাকা বেতন পাচ্ছিস। সেই টাকা দিয়ে নিজের জন্য দামি শার্ট, জুতা, বউয়ের জন্য দামি শাড়ি, দামি জুতা, আরো অনেক কিছু কিনে আনিস। কিন্তু কখনো আমার জন্য একখানা দামি কাপড় কিনে আনিসনি। তবুও আমি খুশী থাকতাম তুই সুখে আছিস দেখে। বউকে নিয়ে তুই সুন্দর সাজানো গোছানো আর চারদিকে রঙ্গিন বাতির আলোয় ভরা ঘরে থাকিস। সেই ঘরে সারাদিন সুগন্ধি ভেসে বেড়ায় আর আমাকে একটি অগোছালো ঘরে থাকতে দিয়েছিলি। সে ঘরের একপাশে ছিল বাড়ির পুরাতন আর ভাঙা আসবাবপত্র। তাতে ছিল ইদুরের বসবাস আর বিদঘুটে গন্ধ। তবু কোনোদিন কিছু মনে করিনি। কারণ তুই তো সুখে ছিলি। তোর সুখেই আমি নিজের সুখ খুঁজে নিয়েছিলাম। তোর ছেলের জন্মের পর তার কাপড় চোপড় ধোয়া, সারাক্ষণ কোলে করে নিয়ে বেড়ানো সবকিছুই করেছি। ঘোড়া সেজে ওকে পিঠে করে ঘুড়িয়েছি। তখন আমার শরীরে অনেক শক্তি ছিল। ধীরে ধীরে আমার শরীরের শক্তি কমে আসতে লাগল, তাই বাড়ির কোনো কাজ করতে পারতাম না বরং আমার সেবা করার জন্য কাউকে প্রয়োজন ছিল। সেজন্য তোর বউ আর আমাকে দেখতে পারতো না। প্রতিদিন আমার নামে তোর কাছে নালিশ দিতো। তাই তুই আমাকে এখানে রেখে গিয়েছিস। তবুও আমার দুঃখ নেই, তুই সুখে থাকলেই আমার সুখ।
আজ তোকে কিছু কথা বলব, যা কোনোদিনই বলা হয়নি। তখন তোর বয়স ৩ কি ৪ বছর। একদিন হঠাৎ করে তোর গায়ে জ্বর শুরু হলো। আমি জলপট্টি দিতে থাকলাম তবুও জ্বর কমছে না। তোর বাবা বেঁচে নেই, একাকী আমি কি করবো ভেবে কূল পাইনি। সেদিন প্রায় অর্ধেক রাতের সময় তুই জ্বরের চোটে কি সব বলতে শুরু করেছিলি আর জ্বর বেড়েই চলছিল। সেসময় কোনো কূল না পেয়ে আমি তোকে কোলে নিয়ে রাতের অন্ধকারে ৫ মাইল দুরে গফুরগাঁওয়ের মোহন কবিরাজের বাড়িতে ছুটতে থাকি। সেদিন পুরো অন্ধকার ছিল না, অল্প অল্প জোৎস্না ছিল। আমি তোকে কোলে নিয়ে প্রাণপণ ছুটতে লাগলাম। পথে বেশ কয়েকবার গাছের শেকড়ের সাথে হোচট খেয়ে আমার পায়ের আঙ্গুল ফেটে রক্ত ঝরেছিল। তবু তোর জন্য আমি সেই কষ্টকে উপেক্ষা করে ছুটে চলেছি মোহন কবিরাজের বাড়ির দিকে। 
একথা তোকে কখনো বলতে চাইনি। কিন্তু আজ মনে বড় দুঃখ নিয়ে বলেই ফেললাম। যে তোকে না দেখে আমি একটা দিনও থাকতে পারতাম না, কোথায় আছিস কেমন আছিস ভেবে অস্থির হয়ে যেতাম। সেই তুই আমাকে আজ থেকে চার বছর আগে এখানে রেখে গিয়েছিলি কিন্তু তারপর থেকে একটিবারও দেখতে আছিসনি। বিছানায় যখন ঘুমাতে যাই তোর কথা মনে পড়ে। দিনের বেলা যখন খেতে বসি তখন তোর কথা মনে পড়ে, ঠিকমত খেয়েছিস কি না, এখনো মাছ খেতে তোর সমস্যা হয় কি না। এসব কথা মনে পড়ে আর আমার দুচোখ দিয়ে অশ্রু গড়িয়ে পড়ে। কিন্তু আমার কথা একটিবারও তোর মনে পড়ে না। একটিবারের জন্য তুই আমাকে দেখতে আসিসনি। তাই মনে খুব কষ্ট লাগে। 
অনেক কথা বললাম, হয়তো বিরক্ত হচ্ছিস। তাই আর বেশি কিছু বলবো না। আল্লাহর কাছে প্রার্থনা করি, তিনি যেন তোমাকে সবসময় সুখে রাখে। আর আমার দাদুভাইকে যেন তোর থেকেও অনেক শিক্ষিত আর জ্ঞানী বানিয়ে দেয়। আমি আরো দোয়া করি যেন আমার মত তোদেরকে হতে না হয়। 
পরিশেষে তোর সুখ কামনা করে শেষ করছি। ভালো থাকিস।
ইতি
তোর গর্ভধারিনী মা।
চিঠিটা পড়ার পর সুলতান সাহেবের দুচোখের কোনে অশ্রু গড়িয়ে পড়তে শুরু করল। কুলসুম বেগমও কিছু বুঝতে না পেরে রান্নাঘরে চলে গেলেন। সুলতান সাহেব তার ড্রাইভারকে ডেকে গাড়ি বের করতে বললেন। একমাত্র ছেলে রুদ্রকে নিয়ে সুলতান সাহেব গাড়িতে উঠে ড্রাইভারকে বৃদ্ধাশ্রমের ঠিকানায় যেতে নির্দেশ দিলেন। রুদ্রর বয়স তখন ১৪ বছর। সে বুঝতে পারলো না যে বাবা তাকে কোথায় নিয়ে যাচ্ছে। তাই সে জিজ্ঞেস করল- বাবা, আমরা কোথায় যাচ্ছি? আর আগে থেকে কিছু না বলে হঠাৎ করেই বা কেন? সুলতান সাহেব কিছুই বললেন না। উত্তর না পেয়ে রুদ্র চুপটি করে বসে থাকল। ঘন্টাদুয়েক পর তারা বৃদ্ধাশ্রমে গিয়ে পৌঁছালো। তখন বৃদ্ধাশ্রমের সামনে কিছু লোক বসে আছে। সবার গায়ে সাদা পাঞ্জাবী আর মাথায় টুপি। সুলতান সাহেব গিয়ে তাদেরকে তার মায়ের কথা বললেন এবং মায়ের সাথে দেখা করতে চাইলেন। মায়ের সাথে দেখা করতে চাইলে কেউ আর কোনো কথা বললেন না। তখন সুলতান সাহেব বিরক্ত হয়ে বললেন- কি ব্যাপার, সবাই চুপ করে আছেন কেন? কেউ তো বলুন আমার মা কোন ঘরে। কেউ ডেকে দিন। তখন তার সামনে থাকা ব্যক্তি সেখান থেকে কিছু দুরে একটি কবরের দিকে আঙ্গুল দিয়ে দেখিয়ে দিলেন। বললেন- ঐযে ঐ ঘরটাতে আপনার মা শুয়ে আছেন। আমরা একটু আগে তাকে সেখানে রেখে এসেছি। সুলতান সাহেব ছুটে গেলেন কবরের কাছে। পিছনে পিছনে রুদ্রও গেল। কবরের পাশে গিয়ে সুলতান সাহেব নির্বাক হয়ে বসে পড়লেন। আর তার দুই চোখ দিয়ে শুধু কান্নার অশ্রু গড়িয়ে পড়তে লাগল।
প্রভাতের লাল সূর্যে আমি ছিলাম না,
শিশির ভেজা পথে শিতের হালকা কাঁপুনি নিয়ে পথ চলার সৌভাগ্য আমার হয়নি।
আমি ছিলাম না তপ্ত দুপুরে,
তোমার অলসতার সাক্ষী হয়ে উঠাও আমার হয়নি।
পড়ন্ত বিকালের উড়ন্ত কিছু গাংচিল আমায় বলেছিল,
আমি যেন তোমার পিছু না নিই।
তাই, তোমার চঞ্চলতার সঙ্গী আমি হতে পারিনি।
তবে, অন্তিম বিকালের রক্তিমতায় আমি ছিলাম,
আমি ছিলাম সন্ধ্যার শেষ ছাঁয়ায়,
আমি ছিলাম শেষের পাতায়।
না ভাবি আপনার কথা শুনে খুব ই কষ্ট পেলাম। নিলা বলে উঠল।
নিলার কথা শুনে বিব্রত হয়ে রিনা বলল,কেন ভাবি এত কষ্ট পেয়েছ কেন তুমি ?
এবার জবাবে নিলা বলল,কেন কষ্ট পাবনা তুমিই বল ভাবি, তুমি ছেলে মেয়ের চাহিদা মতো সবকিছু দিতে পার না এর চেয়ে দুখেঃর আর কি হতে পারে। আর এই যুগে তোমার স্বামীর মতো কোনো লোক আর কি আছে বলো এত সুযোগ থাকতেও সে অভাবে জীবন ধারণ করে চলেছে।
নিলার কথা শুনে কিছুটা কষ্ট পেল রিনা । তবুও সে কষ্টকে লুকিয়ে রেখে বলল, তুমি ঠিকই বলেছ ভাবি তবে আমি তো তাকে অনেক তিরস্কার করেছি বলেছি যুগের সাথে তাল মিলিয়ে চলতে আর সবার মতো স্রোতে গা ভাসিয়ে দিয়ে যেখান থেকে যা পারে তা যেন আয় করে নেয়।তাহলে ই তো আমাদের জীবনটাও তোমাদের মতো বদলে যেত কিন্তু কে কার কথা শোনে তার একই কথা সে সততা কে কখনো বিসর্জন দেবে না।
কিন্তু তাতে কি হয়েছে ভাবি।তোমরা অসহায়ের মতো দরিদ্র জীবন যাপন করো আর আমরা,হাই লেভেলে জীবন যাপন করছি।সুতারং ওসব বলে কি হবে,তোমার সাহেব কে বোঝাও আর সুন্দর ভাবে জীবন যাপন করো।নিলা বলে উঠল।
নিলার কথা শুনে রিনা বলল, না ভাবি তুমি আবার যতটা বলছ ততটা না।ও যা সৎ ভাবে আয় করে তাতে আমাদের চলে যায় সমানভাবে শুধু আমাদের সব ধরণের শখগুলো পূরণ হয় না।আমরা মোটামুটি ভালো আছি।
ঐ মোটামুটিই থাকবে ভাবি। জীবনে আর সুখের মুখ দেখবে না।দেশে তোমাদের মতো বোকা পরিবার আর নেই।আচ্ছা আজ চলি,তোমার ভাই আবার চলে আসবে । এতটুকু বলে নিলা উঠে পরল।
রিনা তাকে থামিয়ে দিয়ে বলল,ভাবি চা করা হয়ে গেছে। চা টা খেয়ে যাও।আর আমাদের জন্য একটু দোয়া করো যেন তোমার ভাই বুঝতে পারে।
সে তো করবই। তবে ভাবি চা টা দাও খেয়েই যাই।আর শোনো আগেই তো বলেছি আমরা গত মাসে ফ্ল্যাওট কিনেছি সামনে মাসে সেখানে উঠব।আর সব ঠিকঠাক মতো চললে দুই মাস পরে গাড়িটাও কিনে ফেলব।এখানে আর ভাড়া থাকব না,তখন তোমাদের সাথে একটু কম দেখা হবে।যাই হোক এতদিন একসাথে পাশাপাশি ভাড়া থেকেছি তখন না হয় মাঝে মাঝে গাড়ি করে এসে তোমার সাথে দেখা করে যাব।চা খেতে খেতে রিনা কে উদ্দেশ্য করে তার ভাবি নিলা বলল।
চা খাওয়া শেষ করে নিলা রিনার কাছ থেকে বিদায় নিয়ে চলে গেল । আর রিনার মনেতে একরাশ অভিমান আর ক্ষোভ জমা রেখে গেল তার স্বামীর উপরে।সে মনে মনে তার স্বামীর ওপরে চরম অভিমান নিয়ে বসে রইল।সবাই পারে কিন্তু তার স্বামী ই পারে না বেশি বেশি আয় করতে। কই কোথায়ও তো কারো কোনো ক্ষতি হচ্ছে না। শুধু ওনার যত ঢং,ওনি পারবে না বেশি করে আয় করতে।সরকারি চাকুরি করে সব পথ খোলা তবুও বোকার হাড্ডি লোকটাকে দিয়ে যদি কিছু হতো।নানাবিধ চিন্তা করতে করতে রিনা স্বামীর ওপরে বিরক্ত হয়ে মনে মনে বলল,আজ আসুক ব্যা টা তাকে কঠিন শিক্ষা দেব।
সন্ধ্যেটর পর রিনার স্বামী রাজিন বাসায় এলো।সে বাসায় আসতেই আর বেশিক্ষণ অপেক্ষা করল না রিনা।সে এককাপ চা হাতে নিয়ে এসে রাজিনের হাতে দিয়ে তার মনের মাঝে সারাদিনের জমে থাকা কথাগুলো বলা শুরু করল।
রিনা বলল,তোমার জন্যক আমার আর ইজ্জত থাকল না।
বউয়ের কথা শুনে রাজিন বলল, কেন কি হয়েছে নিলা ভাবি এসেছিল নাকি আবার?
তার আসা না আসায় কি আসে যায়।তোমার অবস্থা সবাই জানে,তুমি যে একটা্ বাজে লোক,কোনো কাজ পারো না তা কে না জানে। এত সুযোগ থাকতে তুমি বোকার মতো জীবন কাটিয়ে যাচ্ছ।রিনা তার স্বামী কে তিরস্কার করে কথা বলল।
ঠিক আছে বোকা ই না হয় হলাম। তাতে কার কি আসে যায়,বিশেষ করে তোমার প্রতিবেশি নিলা ভাবির এত বেশি কি এসে যায়।আমি যদি খুশি থাকতে পারি অল্পতেই তাতে অন্যের অসুবিধা কোথায়? রাজিন তার বউকে উদ্দেশ্য করে বলল।
না আমরা তোমার মতো খুশি না।আমাদের কোনো চাহিদাই তো তুমি ঠিকভাবে পূরণ করতে পারো না। আমাদের জীবন ধারণের জন্য আরো বেশি দরকার।রিনা বলল।
শোনো আমার সামর্থ্যেরর মধ্যেয যতটুকু পারি তাতেই তোমার সন্তুষ্ট থাকতে হবে আর আমি তো অন্যারয়ভাবে কিছু করতে পারি না। রাজিন বলল।
সবাই যখন পারে তুমিও পারবা। এত চিন্তা করে নিজের জীবন আমি নষ্ট করতে চাই না।তোমার সাথে সংসার করে আমি জীবনেও একটু শান্তি পেলাম না। রিনা বলল।
শান্তি মনে থাকে সম্পদে না। আর তোমার জীবন তো শান্তিতে পরিপূর্ণ। আমি তোমাকে কত ভালোবাসি।কিন্তু সমস্যাব কোথায় আমি জানি ঐ নিলা ভাবি ই নানান কু কথা বলে তোমার মনকে বিষিয়ে তোলে।তার সঙ্গ ত্যা গ করো।তাহলেই সুখি হতে পারবে। রাজিন তার স্ত্রীকে পরামর্শ দিয়ে বলল।
স্বামীর কথা শুনে আরো রেগে গেল রিনা।সে বলল,ফালতু কথা বলবা না ।নিলা ভাবির কোনো দোষ নেই,সে ঠিক কথাই বলে ।আসলে তুমিই অকর্মার ঢেকি।নিজের দোষ ঢাকতেই তুমি অন্যের ওপরে দোষ চাপিয়ে দিচ্ছ।
এবার রাজিন বলল, এখানে দোষ গুনের কি আছে।আর আমি তো অন্যন সবার মতো নিজের আদর্শকে বিসর্জন দিতে পারি না।
হয়েছে হয়েছে , থাকো তোমার ঐ আদর্শ নিয়ে।কষ্ট তো সব আমার ওপর দিয়ে গেল তুমি বুঝবে কেমনে।তোমার এই সংসারে সারাদিন খেটে মরে আমার জীবনটাই শেষ হয়ে গেল।আমি আর এত কষ্টে জীবন কাটাতে পারব না এই বলে রাখলাম।এবার রাগের পুরোপুরি বহিঃপ্রকাশ করে রিনা রাজিনের সামনে থেকে চলে গেল আর রুমে গিয়ে দরজা বন্ধ করে দিল।
রাজিন বুঝতে পারল আজ বোধহয় নিলা ভাবি রিনাকে একটু বেশি করেই খোঁচা দিয়ে গেছে আর তার কারণেই রিনা তার সাথে এমন ব্য্বহার করেছে। রাজিন আর বেশি কথা বলার উৎসাহ করল না তাই সে আর রিনাকে ডাকল না। কিছুটা কান্না করে রিনা আবার ঠিক হয়ে যাবে।তখন দরজা খুলে আবার সাংসারিক কাজ শুরু করে দেবে।রাজিন নিশ্চুপে একাকি টি ভি টা ছেড়ে রিমোট দিয়ে একটার পর একটা চ্যা নেল ঘুরাতে লাগল।
দুই ঘন্টা পার হয়ে গেল। রিনা আর রুম থেকে বের হলো না।এদিকে রাজিনের পেট তো ক্ষুধার জন্য উথাল পাতাল শুরু করে দিয়েছে।সে আর সহ্যএ করতে পারছে না। এবার রিনাকে ডাকা দরকার।রাজিন কি করবে ভাবতে লাগল।
একটু চিন্তা করে সে তার মেয়ের কাছে গেল।মেয়েকে শিখিয়ে দিল তার মাকে ডাকার জন্য ।আর ছেলেকে নিয়ে সে খাবার টেবিলে গিয়ে বসল।
তার মেয়ে গিয়ে দরজায় টোকা মেরে মাকে ডাকতে লাগল, ও মা দরজা খুলে এসো।আমাদের খেতে দাও ক্ষুধা লাগছে।
রিনা মেয়ের কথা শুনে ঘুম থেকে জেগে উঠল।সে কাঁদতে কাঁদতে ঘুমিয়ে পড়েছিল।মেয়ের ডাক শুনে তার ঘুম ভেঙ্গে গেল।দরজা খুলে সে বাইরে এসে বলল, কি হয়েছে তোদের ডাকাডাকি করছিস কেন তোরা ?
মা আমাদের ক্ষুধা লেগেছে তাড়াতাড়ি খেতে দাও। রিনার ছেলে বলে উঠল।
ঠিক আছে তোমরা সবাই খেতে বস। আমি একটু গরম করে খাবার নিয়ে আসছি। রিনা তার ছেলে কে উদ্দেশ্যেে করে বলল।
ঘুমানোর কারণে অনেকটা ফ্রেশ হয়ে গেছে রিনার মন।তাই সে আবার আগের মতো নিজের কাজে মন দিল।
খাওয়া শেষ করে রিনা ছেলে মেয়েকে ঘুম পাড়ানোর কাজে লেগে গেল।রোজগার রুটিনের কাজ এগুলো রিনার । সে মাঝে মাঝে তার স্বামীর ওপরে বেশ রাগ করে আবার নিজে নিজে ঠিক হয়ে যায়। কারণ তার স্বামী রাজিন কখনো বেশি রাগ করে না তাই রিনার ঝগড়াটাও বেশি করে জমে না। সুতরাং শেষ পর্যন্ত তাকেই আপস রফা করে নিতে হয়।
সকাল বেলা রাজিন রেডি হয়ে রিনাকে উদ্দেশ্য করে বলল,কই তোমার রাগ পরেছে,নাস্তা তৈরি হয় নি এখনো আমার তো দেরি হয়ে যাচ্ছে।
রিনা রান্না ঘর থেকে নাস্তা হাতে নিয়ে আসতে আসতে মুখে হাসি নিয়ে বলল, হয়েছে হয়েছে।কিন্তু ভাবছিলাম তোমার জন্য আর নাস্তা রেডি করবো না কারণ তুমি আমার কোনো কথাই শোনো না।
তাহলে করলে কেন?রাজিন তার বউয়ের কাছে জানতে চাইল।
সে তুমি বুঝবে না। এখন তাড়াতাড়ি খেয়ে অফিসে যাও।রিনা তার স্বামীকে তাগাদা দিয়ে বলল।
রাজিন আর কথা বাড়াল না।সে খাওয়া শেষ করে অফিসের উদ্দেশ্যো রওনা হয়ে গেল।
রাজিন অফিসে চলে যেতে রিনা এবার তার ছেলে মেয়েকে নিয়ে ব্যদস্ত হয়ে উঠল।রিনা নিজের মনে মনে এবার ভাবতে লাগল , না নিলা ভাবির কথায় সে তার স্বামীর সাথে একটু বেশিই খারাপ ব্য্বহার করে ফেলেছে। এতটা খারাপ আচরণ করা তার কিছুতেই ঠিক হয়নি। সে মনে মনে খুব ব্যেথিত হলো।
সহসা রিনার ভাবনার মাঝে ছেদ টানল মোবাইল ফোনের রিংটোন।
রাজিন তাকে কল করেছে। রিনা রিসিভ করে বলল, কি হযেছে বলো! এত তাড়াতাড়ি কল করলে যে?
রাজিন বলল,না ঐ যে বললে আমি বুঝবো না তাই বলার জন্য যে আমি বুঝেছি।
রিনা এবার জানতে চাইল,কি বুঝেছ?
রাজিন বলল,তুমি আমাকে খুব ভালোবাস তাই।
যাও মিথ্যাম কথা বলতে হবে না।আমি কাউকে ভালোবাসি না। রিনা লজ্জা পেয়ে বলে উঠল।
আচ্ছা ঠিক আছে রাখি। রাজিন এতটুকু বলে রেখে দিল।
রিনার মনটা খুশিতে ভরে গেল।কারণ অভাব অনটনে থাকলেও তাদের জীবনে এই ভালোবাসাটুকুই চলার পথের পাথেয় হয়ে আছে।আর যাই হোক কিছু না থাকলেও তাদের জীবনে ভালোবাসার কোনো ঘাটতি নেই।সুতরাং স্বামীর কাছ থেকে সেই ভালোবাসার পরশটুকু পেয়ে রিনার জীবনের না পাওয়া দুঃখগুলো সবসময় ঘুচে যায়।এখনও তেমনি রাজিনের কাছ থেকে মোবাইলে কল পেয়ে তার মনটা খুশিতে ভরপুর হয়ে গেল।
সপ্তাহ পার হয়ে গেল। সহসা আবার নিলা ভাবি এসে রিনার কাছে হাজির হলো। সে এসে বসেই রিনাকে উদ্দেশ্য করে বলল,ভাবি আমি খুব ব্যনস্ত।
রিনা জানতে চাইল,কেন ভাবি কি হয়েছে?
জবাবে নিলা বলল,না ভাবি আর সব দিনের মতো আজ আর গল্প করতে পারব না। জানেনই তো পরশু এক তারিখ। খুবই ভালো হয়েছে সেই দিন আবার শুক্রবার পরেছে।বেশি লোকজনকে দাওয়াত দিতে পারবো। 
কিসের দাওয়াত দেবেন ভাবি? রিনা জানতে চাইল।
কিছুটা উত্তেজিত হয়ে নিলা বলল,আরে ভাবি আপনার তো কিছুই মনে থাকে না দেখছি।আগেই তো বলেছিলাম আমরা এক তারিখ আমাদের নতুন ফ্ল্যাটে উঠব।আর সে জন্য ই কাছের সব লোকদেরকে দাওয়াত করে যাচ্ছি।আপনারাও সবাই মিলে যাবেন। আর কিছু নতুন ফার্নিচারও কিনেছি ভাবি দেখে আসবেন। আপনার ঠিক পছন্দ হবে।
আর এই নিন আপনাদের বাসার সবার দাওয়াতের কার্ড। সুন্দর হয়েছে না কার্ডটা ভাবি। কেউ এসব অনুষ্ঠানে কার্ড করে না যতদূর জানি । আমরাই প্রথম ফ্ল্যাছটে উঠব বলে কার্ড করে মানুষকে দাওয়াত করছি। বুঝলেন ভাবি। একসাথে আমরা এই বাসায় বহুদিন থেকেছি। তাই আপনার প্রতি আমার ভালোবাসা অনেক বেশি আর সেই জন্য ভাইকে নিয়ে আপনি অবশ্যেই আসবেন ভাবি। এটা কিন্তু আমার অনুরোধ। একসাথে অনেক কথা বলে তবেই চুপ করল নিলা।
 Kaljoyee

 

নিলার কথা শুনে এবার রিনা বলল,স্যরি ভাবি। মনে না থাকার জন্য আমি লজ্জিত । আমরা অবশ্যরই যাওয়ার চেষ্টা করব। আপনি বসুন আমি আপনার জন্য চা করে নিয়ে আসি।
রিনার কথা শুনে নিলা বলল, না ভাবি উঠলাম আজ আর চা খেতে পারবো না। আপনারা আসবেন আর সে দিন না হয় আমরা সবা্ই মিলে একসাথে স্পেশাল চা খাব। এতটুকু বলে নিলা উঠে চলে গেল।
রিনা শুধু বলল,জ্বি আচ্ছা ভাবি।
নিলার আগমনে আবার রিনার মনটা অস্থির হয়ে উঠল। নিলা কে দেখলে নিজেকে খুব অসহায মনে হয় রিনাকে নিজের কাছে। কেননা একই রকম সরকারি চাকুরি করে তার স্বামী রাজিনও,কিন্তু কোথায় কার অবস্থান। তার মনে কিছুতেই সে বুঝ দিতে পারে । মেয়ে মানুষের মন বৈধ অবৈধ কিছুই কি বুঝতে চায়। তারা চায় অন্যের চেয়ে সে কতটুকু অর্থ সম্পদে বড় তার হিসেব কষতে। সেখানে বৈধ অবৈধ তাদের কাছে কোনো ধর্তব্যে বিষয় নয়।
সে যাই হোক রিনা আবার রাতে তার স্বামীর ওপরে এক চোট ঝাড়া শুরু করল।
রাজিন বুঝে নিল আবার নিলা ভাবি তার সংসারে এসে হানা দিয়ে গেছে।তাই সে আগের মতোই রাগ না করে আস্তে করে বলল,তা নিলা ভাবি কখন এসেছিল আবার আমার অযোগ্যরতার প্রমাণ দিতে।
হয়েছে হয়েছে নিজে কতটা যে যোগ্যে তা আমরা সবাই জানি।রিনা রাজিনের কথা শুনে আরো বেশি রেগে গিয়ে বলল।
কি জানো আমি একটু শুনে দেখি।রাজিন আস্তে করে আবার বলল।
আমার মাথা কিন্তু এমনিতেই গরম আছে আরো বেশি গরম করে দিও না তুমি। রিনা এবার রাজিনকে বেশ কঠোরভাবে বলল।
রাজিন বুঝল পরিস্থিতি বেশি একটা ভালো না। মন বোধহয় বেশিই খারাপ হয়ে আছে রিনার তাই সে চুপ করে রইল।আর বেশি কোনো কথা বলার ইচ্ছা তার হলো না।
কিছুক্ষণ চুপ থাকার পর রিনা বলল,কি চুপ করে আছেন যে সাহেব।নিজের ক্ষমতা জাহির করবেন না।
রিনার কথার জবাবে রাজিন বিষয় পাল্টে বলল,আমার এখন ক্ষুধা পেয়েছে।ভালো হয় যদি তুমি খেতে দাও।সেই কখন অফিস থেকে এসেছি। কিছুই তো খেতে দিলে না।
রাজিনের কথা শুনে রিনার মনটা গলে গেল।সে সব ভুলে গেল। বলল,খেতে আসো আমি খাবার টেবিলে খাবার দিচ্ছি । আর পারোই তো একটা কাজ, অফিস খাওয়া আর ঘুম।
রাজিন আর কিছু বলল না। সে খাবার টেবিলে গিয়ে খেতে বসে গেল। বাচ্চারাও তার পথ ধরল।
রাতের খাবার সবসময় তারা একসাথে খেয়ে থাকে।সুতরাং রিনাও তাদের সাথে বসে গেল।খেতে খেতে রিনা আবার রাজিনকে উদ্দেশ্যএ করে বলল, নিলা ভাবি এসেছিল বুঝেছ। 
হুম তাতো জানি ।রাজিন জবাবে বলল।
সে আমাদের কে দাওয়াত দিয়ে গেছে। পরশু আমরা সবাই তাদের নতুন ফ্ল্যাজটে যাব।কিছু তো আমাদেরকে নিয়ে যেতে হবে।কি বলো।রিনা তার স্বামীর কাছে জানতে চাইল।
রিনার কথার ধরনেই রাজিন বুঝে গেল তার পকেট থেকে কিছু টাকা শেষ হতে যাচ্ছে মানে রিনা দাওয়াত মিস করতে রাজি নয়।আর সেরকমটা হলে রিনা নিজে থেকেই বলত এখন যাওয়ার দরকার নাই।সুতরাং রাজিনও পজেটিভ ভাবে বলল,আচ্ছা ঠিক আছে তুমি কি গিফট দিতে চাচ্ছ ?
আমার মনে হয় ভাবিকে একটা শাড়ি কিনে দিলেই সে বেশি খুশি হবে। রিনা বলল।
ঠিক আছে তুমি যেমনটা চাও।আমার কোনো আপত্তি নাই।রাজিন বউকে বলল এই কথা আর মনে মনে বলল,আমার কথা তো তুমি শুনবে না সুতরাং আমি সংসারে অশান্তি চাই না তাই তোমার কথাই আমি মেনে নিচ্ছি ।
আর মনে মনে রাজিন বেজায় খুশি হলো।কারণ নিলা ভাবি তাদের কাছ থেকে দূরে গিয়ে ফ্ল্যানট কিনেছে সুতরাং রিনাকে নানান ধরণের কথা শোনাবার মতো লোক আর কাছাকাছি কেউ নেই।অতএব রাজিনের সংসার থেকে অশান্তি কিছুটা হলেও দূর হতে যাচ্ছে। সুতরাং একটা গিফট দিতে রাজিনের কোনো আপত্তি নেই। প্রয়োজন হলে সে দুটো গিফট দিতেও রাজি আছে।
খাওয়া শেষ করতে করতে আর সেটাই সে রিনাকে বলল এভাবে,ভাবছি তোমাকে ও একটা থ্রি পিস কিম্বা শাড়ি কিনে দেব।অনেকদিন হয় তোমাকেও কিছু দেওয়া হয়নি।
রাজিনের কথা শুনে রিনা বলল,হয়েছে হয়েছে নিজের হাতে নাকি এখন বেশি টাকা নেই। আমাকে পরে দিলেও চলবে। কাল নিলা ভাবির জন্যে একটা শাড়ি কিনে নিয়ে এসো।
আচ্ছা ঠিক আছে। রিনার কথার জবাবে রাজিন এতটুকু বলে উঠে চলে গেল।
রাজিন নিজের মনের ভাবনা অনুযায়ি পরের দিন একটা শাড়ি আর রিনার জন্যগ একটা থ্রি পিস কিনে নিল।সে রিনা কে খুব ভালোবাসে আর তাই জানে রিনাকে অল্পতেই কিভাবে খুশি রাখা যায়। তার আয় হিসেব করা তবু সে অল্প তেই সংসারের সবাইকে খুশি রাখার চেষ্টা করে।
নিজের জন্যর থ্রিপিস দেখে রিনা মনে মনে খুশি হলো।রাজিনের ভালোবাসায় সে মুগ্ধ।তবুও সে তার রাগ দেখিয়ে বলল,তোমার হাতে নাকি এখন খুব বেশি একটা টাকা নাই তবু ও আমার জন্য। কিনতে গেলে কেন।শুধু ভাবির জন্যহ কিনলেই তো হতো।
রাজিন কথা ঘুরিয়ে দিয়ে বলল,কালকে আমরা কখন রওনা হবো বলো ,সে ভাবে প্রস্তুতি নিয়ে রাখতে হবে তো।
আমরা সকালে নাস্তা করেই বের হবো। রিনা বলে উঠল।
আচ্ছা ঠিক আছে।তাহলে আমরা সবাই কালকের জন্য মানসিক ভাবে প্রস্তুতি নিয়ে রাখি। রাজিন এতটুকু বলে বাথরুমে প্রবেশ করল।
সকালবেলা নাস্তা করেই রিনা পরিবারের সবাইকে নিয়ে নিলা ভাবির ফ্ল্যাইট বাসার উদ্দেশ্যেত রওনা হয়ে গেল।দু ‘ ঘন্টার মধ্যেরই তারা নিলা ভাবির বাসায় পৌঁছে গেল। নিলা রিনা কে স্ব পরিবারে দেখে যারপরনাই খুশি হলো। বাসা ভর্তি ফার্নিচার দেখে রিনার চোখ ছানাবড়া হয়ে গেল।এত এত সুন্দর জিনিস নিলা জোগাড় করেছে যা দেখলে যে কোনো নারীর চোখ কপালে উঠে যাবে। রিনার ক্ষেত্রেও তাই হলো। সে তার স্বামী রাজিনকে পুরো বাসা ঘুরিয়ে একটা একটা করে সব কিছু দেখাল। 
সারাদিন রিনাদের অনেক ভালো কাটল।দুপুরে খাওয়ার পর তারা আবার বাসায় ফিরে আসল। বেড়াতে সবার ভালো লাগে রিনার আর তার ছেলে মেয়েরও খুব ভালো লেগেছে।রাজিনেরও ভালো লেগেছে তবে তার মনটা খুব ছটফট করে কারণ কোনো ধনবান লোকের বাসায় গেলে নিজেকে তার খুব অসহায় মনে হয়।কিন্তু তার তো কিছু করার নেই সে তো নিজের শক্তির বাইরে গিয়ে কিছু করতে পারবে না।
বাসায় ফিরে সবাই বিশ্রাম করে নিল।
সন্ধ্যেইর পরে রিনা এবার রাজিনের সাথে কথা বলার জন্যর এক কাপ চা নিয়ে এসে তার সামনে দাঁড়াল। রাজিন বুঝে গেল আজ তাকে অনেক কথা শুনতে হবে।কারণ রিনা আজ নিলা ভাবির বাসায় ঘুরে এসেছে।
রাজিন তাই রিনাকে শান্ত রাখার জন্য বলল, ও চা নিয়ে এসেছ,তুমি না মনের কথা বুঝতে পারো আমার না এখন এক কাপ চা খেতে খুব ইচ্ছে করছিল।অনেক ধন্যনবাদ।
হয়েছে হয়েছে। আর ধন্য বাদ দিতে হবে না।এই নাও চা টা খাও। আমার মনটা আজ খুবই খারাপ।রিনা তার মন খারাপের কথা রাজিনকে বলল।
রাজিন কিছুটা বুঝতে পেরেছে।তারপরও রিনার কাছে জানতে চাইল,কেন কি হয়েছে ?
দেখলে তো নিলা ভাবিরা কি সুন্দর ফ্ল্যাছট কিনেছে আর বাসা ভর্তি কত কত সুন্দর সুন্দর জিনিসপত্র কিনে সাজিয়ে রেখেছে আর আমরা কি করতে পেরেছি, তুমি ই বলো। রিনা তার মনের দুঃখের কথা খুলে বলল তার স্বামীর কাছে।
রাজিন এবার রিনাকে সান্ত্বনা দিয়ে বলল, দেখ মনের সুখই আসল সুখ। আমাদের মাঝে সুখের কোনো কমতি নেই শুধু শুধু মন খারাপ করো না।আর আসবাব পত্রের মাঝে কোনো সুখ নেই। আমাদের সাধ্যেের বাইরে আমরা তো কিছু করতে পারবো না তাই না।
রাজিনের কথার জবাবে রিনা বলল,সে যাই হোক আমি অত কিছু বুঝতে চাই না। সবাই পারে শুধু তুমিই পারো না।আমি আর তোমার কথা শুনতে চাই না।আমার ও ঐ রকম বাসা চাই । আর সুন্দর সুন্দর জিনিসপত্র আমার ঘরে দেখতে চাই।
এবার রাজিন রিনাকে বলল,দেখ এত লোভ করো না।আর বেশি লোভ করা ভালো না। নিজেকে সামলাও।বেশি লোভ করলে তার ফলাফল ভালো হয় না।
আচ্ছা থাকো তুমি তোমার সততা নিয়ে দেখি তার ফল কি হয়। রিনা রাজিনের ওপর রাগ করে তার সামনে থেকে চলে গেল।
রাজিন নিশ্চুপ হয়ে রইল।
এরপর থেকে রিনা শুধু মনমরা হয়ে পরে রইল। রাজিন তাকে সবসময় বোঝানোর চেষ্টা করতে লাগল।কিন্তু তাতে তার মন কিছুতেই গলল না।কি আর করা এভাবেই রাজিন আর রিনার সংসার জীবন চলতে লাগল।
এইভাবে দুই মাস পেরিয়ে গেল।একদিন রাজিন অফিস থেকে হাতে একটা খবরের কাগজ নিয়ে এসে রিনাকে ডাকাডাকি করতে লাগল।
রিনা তার সামনে এসে জিগ্যেমস করল,কি হয়েছে এত জোড়সে ডাকাডাকি করছ কেন ?
জবাবে রাজিন বলল,সাধে কি আর ডাকাডাকি করছি। এই দেখ আজকের খবরের কাগজে তোমার নিলা ভাবিদের খবর ছাপা হয়েছে।এই বলে রাজিন রিনার কাছে খবরের কাগজ টা দিল। 
কই দেখি কি খবর ? রিনা রাজিনের হাত থেকে খবরের কাগজ টা হাতে নিয়ে পড়তে লাগল।
রাজিন তাকে খবরটি দেখিয়ে দিল। তাতে লেখা ঘুষ নিতে গিয়ে সরকারি কর্মকর্তা গ্রেফতার। অবৈধ সম্পদের পাহাড় গড়েছে সরকারি কর্মকর্তা মিজানুর রহমান।
শিরোনাম দেখে পুরো বিবরণ এক নিঃশ্বাসে পড়ে ফেলল রিনা । সবকিছু পড়ে নিলা ভাবির জন্য তার খুব কষ্ট হলো। বেচারি স্বামীর সাথে নিজেও জেলে গেল। লোভ করে তারা এত সম্পত্তি গড়ে তুলল কিন্তু কিছুই ধরে রাখতে পারল না। অবৈধ সম্পত্তি হিসেবে সবকিছু সরকার নিয়ে নিল। হায় নিলা ভাবি সবকিছু হারাল শেষে । খুবই দুঃখ লাগল রিনার মনে। কিন্তু যা সত্য তাতো সে উপেক্ষা করতে পারবে না।
রিনা হতাশ হয়ে বসে রইল। রাজিন ফ্রেশ হয়ে তার কাছে এসে বলল, কি এক কাপ চা হবে না। 
অবশ্যুই হবে ।তুমি একটু সময় অপেক্ষা করো আমি চা নিয়ে আসছি।এই বলে রিনা রান্না ঘরে চলে গেল। তার মনটা এখন অনেকটা ভারাক্রান্ত আবার একদিক থেকে অনেক হালকা।
চা খেতে খেতে রিনার কাছে রাজিন জানতে চাইল, কি বলবে এখন ,দেখলে তো লোভ করার ফল ভালো হয় না।
একটা দীর্ঘশ্বাস ফেলে রিনা বলল, হুম বুঝলাম । তুমিই ঠিক আছো।আসলে আমরা সম্পদের মোহে অন্ধ হয়ে যাই তাই বুঝতে পারিনা,অলীক স্বপ্নের পিছনে ছুটে চলি।যা এক মায়া মোহ,এক বিশাল ভুল । আমি আর কোনো দিন লোভ করবো না।তোমার ভালোবাসাই আমার জন্য। সবকিছু ।
রিনার কথা শুনে রাজিন মুচকি হাসি দিল।
পথিক চলিছে একা আপন মনে,
সাথী, দূত কেহ নাহি তাহার সনে। 
ছুটে আলেয়ার পিছে,
ঘুরাঘুরি মিছে মিছে,
ভয়ে কাঁপিতেছে, পাছে
পাবে ঠিকানা? 
বন্ধুর গিরিপথ নহে অজানা? 

পথিক চলে নির্জন প্রান্তরে,
নাহি ভয় নাহি শঙ্কা অন্তরে,
নাহি কথা - আলাপন,
জপে নাম সারাক্ষণ,
ভাবে সারা দিনমন
ক্ষনে বিক্ষনে।
ছুটেছে অজানায়, কিবা আছে মনে? 

মরিচিকারা নিত্য আশা জাগায়, 
ছুটেছে পথিক সে অলিক আশায়।
আগুন ফুলকি মাখা 
নিভে যায় তার শাখা, 
পিঁপড়ার উঠে পাখা 
মরার তরে।
আলেয়ার পিছে ছুটে, কিসের ভরে? 

কেহ জানেনা কোথা আছে, কোনখানে? 
খুঁজিছো যাহা, আছে তাহা এইখানে!
এখানে মধুর হাড়ি, 
করিতেছে গড়াগড়ি,
ছুটে এসো তাড়াতাড়ি
ভোর বিহানে।
খুঁজিছো যাহা, আছে তাহা এইখানে।
মায়াবী আলোয় সূর্যের পানে দু'চোখে চাইতে নেই,
দূরত্বে থাকি, দূর হতে পাখি সবুজের ঘ্রাণ নেই।
বন-পাহাড়ে অলিক স্বপ্নে ঘুমায় আয়েশী রোদ,
প্রজাপতি ছোঁয় ঝর্ণার জল, অভিভূতির বুদ্বুদ।
হলুদ পাখিদের হাসিতে চূর্ণ কত বিষাদিত রাত,
আবেশী ডাকে দরোজা খুলি, দূর হতে ধরি হাত।
দূরে আছি তবু অধরা স্বপ্ন অলিক ছোঁয়ায় বাঁচে,
ফসলী বাতাসে উচাটন মন ঝরায় পাতা শালগাছে।
মাপা জীবনের সাইকেলে চেপে দাপাদাপি কম কীসে!
দূর হতেই ত দিগন্ত বড়, অন্তর খোশ প্রেম-শীসে।
এক মুঠো বারুদ পকেটে রাখি.
মাঝে মধ্যে মিছিলে ছুড়ে মারি..
দুঃস্বাসন পুড়ে ছাই হয়...
হাতের ভেতর একটা সন্ধি রাখি..
মাঝে মধ্যে মানুষের ভেতর প্রসারিত করি..
কেউ কেউ বন্ধু হয়....
চোখের ভেতর কিছু স্বপ্ন রাখি..
মাঝে মধ্যে দেখায়..
কেউ কেউ উদাস হয়...
মুখের ভেতর এক দলা ঘৃনা রাখি..
মাঝে মধ্যে থুতু ফেলি...
কেউ কেউ নিহত হয়...
একট টুকরো আগুন পকেটে রাখি...
মাঝে মধ্যে ভালোবাসার মুখে আগুন ধরাই
আমার সুখটানে ভালোবাসা পুড়ে ছাই হয়
শত স্বপ্ন,সাধনার ডিঙিয়ে চলা ঢেউ,অতল জলরাশির বুকে,
ক্ষনিকের পুলক মেটা পিয়াস মাত্র।
আলতা রাঙা আলেয়ার রোমাঞ্চকর ক্ষত,
জীবন মোড়ানো পুতুল খেলার ছল।
ল্যাংটা কালের লাজ-সরম,
দাগ কেটে যায় দাগী আসামির মত।
মরে যাওয়া প্রাণে ছলনার অবসান,
মাতাল জটাধারীর,ভন্ডামীর বস্ত্রাহরণে,স্বাদের মজা লুকানো।
মোহ মায়ায় আচ্ছন্ন চেতনার নিদ্রায়,
মিথ্যা বন্দিদশার পাজরে,ঠুকে দেয়া পেরেক সম গর্ত।
আসমান-পাতাল একাকার মহাশকট যেন,
উড়ে চলার পতঙ্গ ডানা।
ভয়,ত্রাস,কম্পনের অদৃশ্যমান সিগন্যালের স্লোগান,
জর্জরিত অলিক আঘাতে ঘায়েল বিলাসী বাসনা।
নরাধমের কাঙাল রুপের,বিজলীর ফেড়ে ফেলা মেঘের কান্না,
চৈত্রের জ্বালানো চিতায়,অনলের ঘসাঘসির প্রেম তূল্য।
মরণ পরিক্ষায়,পরাজয় পত্রে,লিখে দেয়া অবশেষ নিঃস্বাস,
জীবন,জগৎ,প্রলাপ,প্রলয়,সনাতন,শব্দের্,নিরর্থক ধাঁধা।
প্রতিটা রাতের শেষে,ফিরে আসা আত্নার,অলসতার হাইতোলা,
জানান দিয়ে যায়,গত হওয়া কাল ছিল,অলিক স্বপ্নের জাল বোনা।
আমার স্বপ্নগুলো খুব শান্তশিষ্ট আর সুবোধ
পোষা বেড়ালের মতো স্নিগ্ধ, নরম আর কোমল!
যেখানে স্বপ্নেরা মিশে থাকে স্বপ্নিল আবেশে হয়ে
একান্ত নিবিড়, আমার চোখের পাতায় একত্রে।
সুরঝঙ্কারে পাথরের বুক চিরে বইবে ঝর্ণা, 
ভালোবাসার শক্তিতে থেমে যাবে সব অকল্যাণ
ও অশান্তি যতো পৃথিবীর – এমন অলিক স্বপ্ন 
কখন দেখেনিতো মন, কখনো ভাবেনি হৃদয়।

যদিও তোমার আমার পথ হয়ে যাবে পৃথক
সেও কখন ভাবেনি হৃদয়, কখনো বোঝেনি মন 
এ কি তবে ছিলো ভুল, অসম্ভব কোনো দিবাস্বপ্ন?
হয়তো সত্যরা মিথ্যা হয়ে যায় স্বার্থের আঘাতে
অথবা প্রলোভনে? আমার চির সবুজ হৃদয়
বোঝেনি বিভাজন তত্ত্ব – কি প্রেম অথবা অপ্রেম! 
কাঁঠালি রঙের বিছানার চাদর ,
দুটা বালিশ ...
পাশে ছোট্র করে দুজনের একটা জানালা ,ঝুলানো সাদা পর্দা।
দুটো গেলাস,দুটো চায়ের পেয়ালা ,
টুংটাং শব্দে দু চারটা চায়ের চামচ ।
দেয়ালে ঝুলানো ১৪২৫ বঙ্গাব্দের দিনপঞ্জিকা !
পাশে মাটির ভাস্কর্য !
জানালার পাশে একটা ছোট্ট মেজ,
তাতে ছোট্ট ফুলের টব ,
তুমি বর্ষায় দু তিনটে কদম এনে রেখো। 
সন্ধ্যার বাতাসে বারান্দায় বসে 
চায়ের কাপে টুটাং শব্দে 
চামচ নাড়তে নাড়তে, 
আমাদের অলিক কাঁঠালি রঙের সংসার !
আমাদের গ্রামের দক্ষিণে একটা ছোট নদী। শুকনা মৌসুমে মরে যায়। ভরা বর্ষায় থৈথৈ করে। নদী পার হলে একটা মাঠ। মাঠের গা ঘেঁষে বট গাছ। সেই গাছটা কেন্দ্র করে মেলা বসে ফি বর্ষায়। আমার পিতার কাজ ছিল মাঝ রাত্তিরে নদীটায় ঝাঁপ দেওয়া। সাঁতরে পার হয়ে বট গাছটায় বসে থাকা। সকালে ওই গ্রামের লোক এসে দেখত একটা লোক বিবস্ত্র হয়ে বটের ডালে লটকে আছে। ছোকরার দল ঢিল মারত। সামা পাগলের লুঙ্গি ছাড়া, সামা পাগলের ‘পু...’ মারা। আমার জন্মের অনেক আগে থেকেই সামিউল ওরফে সামা পাগলের বটের ডালে লটকে থাকা মেলার একটা ঐতিহ্যে পরিণত হয়। সেই বর্ষায় আমি যখন একটা বদ্ধ চৌবাচ্চায় সাঁতার কাটছি, ছয় মাস আগের উথাল পাতাল ভালোবাসার ঝড়ে সৃষ্টি হওয়া চৌবাচ্চায়, সামা পাগলা আবার ঝাঁপিয়ে পড়ে নদীটায়, মাঝ রাত্রে না, ভর দুপুরে। আর উঠে আসল না সামিউল।
হেমন্তের মাঝামাঝি একটা রাত। চারদিকে ধান মাড়াই হচ্ছে। সেদ্ধ ধানের গন্ধে গুমোট গুমোট সুখ। ফজরের আজান পড়ে কি পড়ে নি, আমার আম্মা চিৎকার দিয়ে উঠলেন। কবে তার পায়ে পানি এসেছিল, মাথাটা ঘুরে উঠে চোখে অন্ধকার দেখতেন কেও খবর নেয় নি। চোখ উল্টে, সেদ্ধ ভাতের মত মুখে ফেনা তুলে তিনি খিঁচতে খিঁচতে একটা আদম সন্তান পৃথিবীতে ফেলে রেখে যখন বিদায় জানালেন, কি আশ্চর্য, এক ফোঁটা চোখের জল ফেলার মত নাকি কেও ছিল না নিষ্ঠুর এই জগতটায়। গ্রামের বুড়িটা যখন দাই সেজে আমাকে টেনে বের করে হাতে নিলেন, নিরুত্তাপ, নিথর আমাকে উল্টে পশ্চাৎদেশে চপেতাঘাত করলেন, আমি তখনো চুপ। সামা পাগলের বউটা বাচ্চা নিয়ে মরল, গোর দুইটা হবে, নাকি একটাতেই দাফন করা হোক, এই আলোচনা জমে উঠল। সকালেই যখন দপ দপ করে কোদালের শব্দ শুরু হলো, সবাইকে আশ্চর্য করে আমি কেঁদে উঠলাম। সামা পাগলার পোলার জন্মের পর কেও আজান দেয়নি।
জন্মের প্রথম একটা বছরের মধ্যেই নাকি আমি মরে যেতে পারতাম। একবার না, কয়বার সেটা কেও লিখে রাখেনি। নিজের পিতৃব্যগৃহে আমার ঠাই হয় নি। সেই দাই আমাকে নিয়ে যায় তার বাসায়। গ্রামের মাথারা ঠিক করে দেয়, খোরাকি বাবদ পিতৃব্যগৃহ থেকে জনা তিনেক পিতৃব্য কয়েকটা নোট দাই বুড়িকে মাসে মাসে ছুড়ে দিবে। কতদিন দিবে কে জানে? সেই দাইয়ের কাছে জন্মের পরের কয়েকটা দিন আমি চোখ উল্টে, হাত পা শক্ত বাঁকা করে খিঁচতাম। এই অসুখে নাকি কেও বাঁচে না। গ্রামের মানুষ তখনো হাসপাতাল, চিকিৎসকের ঠিকানা জানত না। দাই কবিরাজের ঠিকানা জানত, যদিও নিয়ে যাওয়ার কোন তাগিদ ছিল না তার। একটা সময় খিঁচুনি কমতে লাগল, বন্ধ হয়নি যদিও। কিন্তু আমি মরলাম না। আমার খাবার ছিল গাইয়ের দুধ। জল পাতলা করে তাল মিস্রি দিয়ে গেলানো হত আমাকে। দেড় মাসের মাথায় পেট ফুলে রক্ত পায়খানা শুরু হয়। দাইয়ের ততদিনে আমার উপর একটা মায়া পড়লেও পড়তে পারে। কিন্তু মায়ায় কি বাঁচে কেও? শুধু দোয়ায় চিকিৎসা হয়? কিন্তু কি করে সেবারও আমি বেঁচে গেলাম, আর নাম করে ফেলল মকবুল কবিরাজ।
মাঘ সেইবার শেষ হয় হয় করে হচ্ছিল না। একটা মাত্র পাতলা কাপড়ে পেঁচিয়ে দাই নিশ্চিন্ত ঘুম দিত। আমি সেই কাপড় সারারাত ভিজিয়ে রাখতাম। একবার ভিজত, শুকানোর সময় না হতেই আবার ভিজত। সকালে উঠে দাই দেখত আপদটা হলদে হলদে জলে লেপটে আছে। আমার মৃত জনক জননী কে যথাসম্ভব গালিগালাজ আর আমার পরিপাক এবং রেচনতন্ত্রকে অভিসম্পাত করে আমাকে পরিষ্কার করা হত। একদিন আমার শরীর আগুনের মত গরম। মকবুল কবিরাজ ওষুধ দিল। আমার শ্বাসকষ্ট শুরু হল রাতে। মকবুল আরেকটা অব্যর্থ বড়ি দিল, ভেঙে খাওয়াতে হবে। শেষ রাতের দিকে আমার দম যায় যায়। দাই সেই রাত্রে আর ঘুমায় নি। চব্বিশঘণ্টার মধ্যে তৃতীয়বার যখন মকবুলের কাছে ছুটে গেলেন তিনি, আর সেও ভয় পেয়ে হাত পা কাঁপতে কাঁপতে বলল, ‘জননী, এই ছাওয়াল বাঁচবার নয়। তবে সদরের হাসপাতাল খুলছে একটা। ওইখানে যদি একবার নেওয়া যায়...’। সেই হাসপাতাল আরও দুইটা গ্রাম পার হয়ে, গ্রামের রাস্তা পেরিয়ে, পাকা সড়কের শেষ মাথায়। দাই সেদিন আমাকে বুকে আগলে যখন দৌড় দিল, আর চির পর এক পিতৃব্য টাকা দিতে এগিয়ে আসল, তখন নাকি আমি বুকের খাঁচা ভেঙে নীল হয়ে গেছি। আমাদের গ্রামটা যখন শেষ করে শীতের শুকনো নদীটা হেঁটে হেঁটে পার করছিল দাই, একবার চমকে উঠলেন, বুকটা ধক করে উঠল। সামা পাগলা এই নদীটায় জান দিয়েছিল না!
একুশদিন পর যখন জীবন্ত আমাকে নিয়ে দাই ফিরে আসল, একটা চাঞ্চল্যই জাঁকিয়ে বসল গ্রামে। হাসপাতালে কি মানুষ থাকে না অবতার, রগ ফুঁড়ে ফুঁড়ে পানি দিয়ে জাদু করে অপ্সরীরা, এসব আলোচনার চাইতে উল্লেখযোগ্য হয়ে উঠল, সামা পাগলার পোলাটার মধ্যে কিছু একটা আছে। ‘বিলাইর হাড্ডি’, ‘কই মাছের জান’ জাতীয় বিশেষণে আমি ভেসে গেলাম। লাভের লাভ হল, দাই বুড়ির খোরাক এখন সারা গ্রাম দিবে। আর কষ্ট থাকবে না বিধবা মহিলাটার। দশটা দিন আগে হলে হয়ত দাই পান জর্দায় লোহিত বিশ্রী দাঁতগুলো বের করে হাসত। কিন্তু সেদিন তিনি ঝরঝর করে কেঁদে উঠলেন। গ্রামের কেও কেও সেই কান্নায় সংক্রমিত হল। সামা পাগলা যেদিন মারা গেল সেদিন কেও কাঁদেনি, বউটা ছাড়া। বউটা যেদিন মাটি পেল তখনো কেও কাঁদেনি। যেই সন্তানটা আনতে গিয়ে তাকে জীবন দিতে হল, শুধু সেই কাঁদল, তাও কত দেরি করে। আর আজ সেই শিশুটার জন্য দেখুন, কত লোক কাঁদছে। এই নাটকীয়তা সৌরজগতের অন্য কোন গ্রহে পাবেন না। পৃথিবীটা অদ্ভুত মানবিক একটা গ্রহ।
আর তাই দুই দিন যেতেই আবার সবাই আমাকে সহ দাইয়ের কথা ভুলে গেল। দাই আমাকে কোলে নিয়ে গান শোনাত, গল্প করত, খাটি সর্ষের তেল বুকে পিঠে ডলতে ডলতে আবদার জুড়ে দিত, আমারে মা ক’, ক’বি না মানিক! তিনি হয়ত আমার নানির বয়সের হবেন, কিন্তু গ্রামে কেও বয়সের হিসেব রাখে না। সব চলে এখানে। কত পাড়াতো নাতি নাতনি, নানা’র বিয়ে খেতে এসে পড়ে এখানে (প্রথম বিয়ের কথাই বলছি)।আমার সেই ‘মা’ এখন উদ্বিগ্ন হওয়ারও সময় পান। ‘মানিক, তুই হাসিস না ক্যান, একটু তাকায়া হাস না বাপ। মানিক তোর বছর হয় হয়, এহনও বসস না ক্যান। ঘাড়টাও দেখি বাজানের ঝুইক্কা পড়ে’। গ্রামের সেই মা জানত না, জন্মের পরে একবার কান্না দেরি হলে, জীবনটাতেই পিছিয়ে পড়তে হয়। আমিও তাই শুধু একটা কাথায় শুয়ে হাত পা ছুড়তাম। আমার মা কত নিশ্চিন্ত! এই বাচ্চাকে রেখে গেলেও পড়বে না, হাত মাথা ভাঙবে না। আবার আরেকটা বর্ষা আসে গ্রামে। আবার মেলা বসে। গ্রামের সবাই কাকে যেন খুঁজে পায় না মেলায় এবার। আমাকে ঘুমে রেখে মা গেলেন দুপুরে পাশের বাড়িতে। ফিরতে ফিরতে ভর সন্ধ্যা। ঘরে এসে দেখেন আমি নেই। চৌকিতে নেই, তলে নেই, উঠোনে নেই, উঠোনের জাংলায় নেই। হাউমাউ করে কান্না জুড়ে দিলেন তিনি। লোক জড়ো হল। আমি নেই তো নেই। ‘বর্ষা নামছে না? সামা আইছে ফিরা। পোলারে টাইনা নিছে রে’। কুসংস্কার যখন বিধি হয়ে চারদিক আতঙ্কগ্রস্ত করে তুলেছে, আশেপাশের বাড়ির ছেলে ছোকরাগুলো পিঠে পশ্চাৎদেশে আঘাতপ্রাপ্ত হয়ে ঘরে বন্দি হচ্ছে, না জানি সামা আর কার কার পোলা তুইলা নেয়, তখন কে যেন চিৎকার করে উঠল, ‘পাইছি রে, পাইছি। সামার পোলারে পাইছি। এই দেখ, ডোবার ধারে আয়। হিজল গাছটার তলে আয়। দেখ সামার পোলা শুইয়া আছে’। নিশ্চিত শিকারটা হাতছাড়া করে গরগর করতে করতে একটা বাঘডাশা দৌড়ে পালায়। 
দেড় বছরের মাথায় এসে আমি একটু একটু বসতে শিখি। ইয়া মোটা একটা পেট, আর কাঠির মত হাত পা দেখে আমার মা আমাকে বলতেন, ‘পাঁচফুল পুত্তুর’। আমাকে তিনি গল্প বলতেন, আমি ঠিকঠাক কানে শুনতাম না, কিছুই বুঝতাম না, না বুঝে খিলখিল করে হাসতাম না, তবু তিনি গল্প বলতেন। তার একটা অসুখ ছিল। বকবক করার অসুখ। চুপচাপ থাকলে তার শ্বাসকষ্ট শুরু হত। আগে পাড়ায় পাড়ায়, বাড়িতে বাড়িতে অযথাই আবোল তাবোল বকতেন, তাতে হয়ত একমুঠো ভাত, এক গামলা মাড়, ত্যানার মত জীর্ণ একটা শাড়ি জুটেও যেত। এখন তিনি আমাকে ফেলে কোথাও যান না। আর সব গল্পের ঝাঁপি ভাঙত আমার ছোট্ট, এবড়ো থেবড়ো মাথায়। তার একটা প্রিয় গল্পে এক রাজকন্যার কঠিন অসুখ। তুলোর মত মেয়েটার ওজন মোটে পাঁচটা গোলাপের সমান। সবাই বলে ‘পাঁচফুল কন্যা’। একদিন এক রাজপুত্র এসে...। আমার মা আমাকে সুদূর আগামির এক রাজকন্যার লোভ দেখাতেন, আর আমি ঘুমিয়ে যেতাম।
 Kaljoyee

 

আর যখনই আমি হাঁটতে শিখলাম, আমার মা নিত্যই হুতাশ জুড়ে দিতেন, কেন আমি হাঁটা শিখলাম। সময় সময় আমাকে খুঁজে পাওয়া যেত না। ডোবার সেই হিজল গাছটার তলে, নাহয় শ্যাওরার জঙ্গলে, কোনদিন দুই বাড়ি পরে সুপারি গাছের নিচে আমি ঘুমিয়ে কাঁদা। হাতে হয়ত একটা মেহগনির বীচি। জননাঙ্গের চারপাশে জড়ানো কাপড়টুকু বাদে চামড়ার প্রতিটি কোষ আমার কর্দমাক্ত। তাতে আল্পনার মত লেগে আছে গাছের পাতা, বাকল।জারুল, শিলকড়ই, নিম, অর্জুন, জামরুলের পাতারা বন্ধুর মত আপাতনগ্ন আদম সন্তানের গায়ে আল্পনা এঁকে রেখেছে। আক্ষরিক অর্থেই আমি তখন প্রকৃতির সন্তান। মানুষের জন্যই এত অদ্ভুত সুন্দর এই প্রকৃতি। কিংবা প্রকৃতির জন্যই আমরা মানুষ। অথচ কখনো কখনো এই প্রকৃতি হয়ে উঠে অচেনা, অসুন্দর, কুৎসিত। প্রকৃতির সন্তান হয়ে উঠে অস্পৃশ্য। মানুষ ভয় পায়, নয়তো ঘৃণায় নাক কুঁচকায়। 
আমাকে টেনে তুলে নিয়ে পরিষ্কার করা হত মাঝে মাঝে। রাতে চৌকিতে হয়ত শুয়ে আছেন মা, আমাকে নিয়ে, সকালে উঠে দেখেন আমি নিচে। একটা সময় সবাই জেনে গেল পোলাটা বাপের মত পাগলা বাতাস পেয়ে গেছে। মাটি এই পোলারে টানে। বিছানার ওম এই ছেলের কাছে হাবিয়ার উত্তাপ। এইটাও বড় হয়ে বাপের মতই পাগলা হবে। মা শুনে আঁতকে থুথু ছিটিয়ে দিতেন।কুসংস্কারের কালি বৃত্ত হয়ে কপালটায় শোভা বর্ধন করত। 
মা’র অসুখের দাওয়াই এক সময় তার মাথা ব্যথার কারণ হয়ে দাঁড়াল। যতক্ষণ তিনি গল্প বলছেন, ততক্ষণ আমি ঠিক আছি। গল্প শেষ হলেই , মা, আরেকটা ক’, বলে কান্না। মা হয়ত আরেকটা কিসসা শুরু করতেন। মা, জোরে ক’, হুনি নাতো, আবার চিৎকার। কিঞ্চিত বধির ছেলেটার জন্য মায়ের গলা চড়তে থাকে। একটা সময় গল্প শেষ হয়, ধৈর্য শেষ হয়, সময় তো আর শেষ হয় না। গণ্ডদেশে চড় খেয়ে কাঁদতে কাঁদতে আমি হাঁটতে থাকি। একটা সময় ক্লান্ত হয়ে শুয়ে থাকি মাটির বিছানায়। এখন আর বাঘডাশার ভয় নেই। নিজেরাই নিশ্চিহ্ন হতে শুরু করেছে। শেয়াল, কুকুর জেনে গেছে মানুষের বাচ্চাটা শত্রু নয়, ওদেরই সমগোত্রীয় জীব। আমার পিঠের উপর কতদিন জলত্যাগ করে দেয় ব্যাঙ। আমি আবার এই উষ্ণজল ধারা আতরের মত মেখে নিতাম শরীরে। পানির সাপ কামড়ায় না, ভয়ও দেখায় না, কিন্তু সবাই ভয় পায়। এই সাপগুলো ভয়েই মনে হয় কাছে ঘেঁষত না। সারাটা গ্রাম আমাকে ভুলেই থাকত। আমি ছিলাম চরম উহ্য একটা সত্য। তাই কেও ঝাড়ফুঁক করার, তাবিজ মাদুলি বেঁধেরাখার, অন্তত পুরুষাঙ্গের কিছুটা উপরে কোমরে কোন মন্ত্রপুত দড়ি বেঁধে রাখার কথা মনেও করেনি। আমার মা মাঝে মধ্যে মনে করতেন কি করতেন না, কিন্তু খরচের ভয়েই হয়ত চুপসে যেতেন। 
বছরে বছরে আমি বাড়তে লাগলাম ঠিক সামাজিক মানুষ নয়, বরং বন্য জীবের মত। তাই আমি হয়ে উঠলাম একজন পরম শান্ত শ্রোতা।বনের পাখির কলতান, কুকুরের ঘেউ ঘেউ, জোনাকির জিকির সব আমার মুখস্ত।ছোট ছোট মাছ পুকুরের জলে সাঁতরে বেড়ায়। দেখাদেখি কাদাজলে আমিও হাত পা ছুড়ি। আমি হাঁটি পাখির মত দুই হাত ছড়িয়ে। 
আমার যখন পাঁচ কিংবা ছয় বছর, তখন মা আমাকে নিয়ে গেলেন মেলায়। ভরা বর্ষা, নৌকায় আমরা পারাপার হচ্ছি, কি এক ভয়ে মা আমাকে বুকের মাঝে লুকিয়ে রাখলেন। নদীর জল আমার দেখার সৌভাগ্য হয় নি সেদিন। কি জানি, কি আছে শান্ত জলে! মেলার খুব ভিতরে আমাকে নিয়ে ঢুকলেন না মা। ‘মা, ওইটা কি গাছ? গাছের তলায় কে বইসা আছে’? মা যেন বিরক্ত হয়েই আমাকে অন্যদিকে মুখ ঘুরিয়ে নিলেন। আমাদের গ্রামে কোন বটগাছ ছিল না। সেদিন তাই আমি গাছটার নাম জানতে পারলাম না। 
রাতে মায়ের জ্বর আসল। আগুনের মত পুড়ে পুড়ে যাচ্ছিল। মাঝরাতে মা যখন প্রলাপ বকছেন, আমি তখন চৌকির তলায় মাটিতে শুয়ে মেলার সেই বড়গাছটার তলায় বসে থাকা বুড়োটার কথা ভাবছি। সারা সন্ধ্যা বৃষ্টি হয়েছিল। আমাদের ঘরের মেঝে কাঁদা জলে মেখে আছে। নকশিকাঁথার মত আমি যখন কাঁদার সর গায়ে জড়িয়ে জেগে জেগে স্বপ্ন দেখছি, একটা রাত জ্বরে পুড়তে পুড়তে মা আমার মরে গেল। সেইরাত থেকে আমাকে অসুখে পেল। স্বপ্ন দেখার অসুখ।
পরের বছরগুলো আমার কাটল স্বপ্ন দেখে। সেই বাড়িটা দুই দিনেই হাতবদল হয়ে কে যে নিয়ে গেল মনে নেই। ভালোই হল তাতে। গ্রামের যত নোংরা নীড় সব আমার জগত। আমি সেই জগতের রাজা, যুবরাজ, কিংবা যা ইচ্ছে তাই। আবার একদিন বর্ষা নামে গ্রামে। মরা নদীটা জেগে উঠে। আমি এখন সেই নদীর জলের দিকে তাকিয়ে থাকি। কেও আমাকে বুকে লুকিয়ে রাখে না। ওই পাড়ে যাব কোন নৌকা আমাকে নেয় না। আমার টাকা নেই, সেটা বড় বিষয় না। ‘তুই সামা পাগলার পোলা না? তোরে নৌকায় তুইলা মরুম নাকি’! ‘সামা পাগলার পোলা’ কথাটার প্রতি আমার এক ধরনের ভালোবাসা জন্মায়। আমি আমার একটা অজানা পরিচয়ের গন্ধ পাই। আমি ততদিনে সাঁতার কাটতে শিখেছি। একদিন ঝাঁপিয়ে পড়ি সেই নদীর জলে। সবাই চেঁচিয়ে উঠে, ‘ ওরে, ওরে, সামা পাগলার পোলা নদীতে ঝাঁপ মারছে রে’। আর কি আশ্চর্য, আমি যখনই নদীটা পার হয়ে কাঁদায় দাঁড়ালাম, মনে হল আমার বয়স এক লাফে কয়েক বছর বেড়ে গেল। কয়েক জন্ম বাড়লেও অবাক হব না। বটগাছটার দিকে আমি যখন হেঁটে যাচ্ছি, আমার মাথাটা শক্ত ঘাড়ের উপর উঁচু হয়ে জ্বলছিল। অথচ এর আগে মনে হত মাথাটা খালি ভনভন করে দুলছে। আমার কানের মধ্যে আজন্ম আটকে থাকা তালাটা ঝং শব্দ করে খুলে গেল। আমাকে দেখে ভয় পাওয়া লোকগুলোর বুকের ধুকধুকানি পর্যন্ত আমি শুনতে পাচ্ছি। অস্থি আর চর্মের মাঝখানে প্রতিটি মাংসপেশির দৃঢ়টা আমি অনুভব করছি। আর চোখটা জ্বলজ্বল করছে, আমি বুঝতে পারছি, কিন্তু আমার দৃষ্টি শুধু সেই বটগাছটার দিকে। বটগাছটা থেকে সুর ভেসে আসছে।
‘ওরে, ওরে, কাঁকনদাসি অট্টহাসি চোখেতে অনল,
গর্জে ওঠে বজ্র কণ্ঠে সাক্ষাৎ নারী খল,
যতই কর ছলাকলা, যতই ভোলাও মন, 
তোমার খেলা, সাঙ্গের বেলা করি সমাপন।
কাজলরেখাদুখী কন্যা ফেলে চোখের জল,
হীরামন বন্ধু আমার, কোথায় থাকিস বল’।
আমি যখন জটলায় প্রবেশ করছি, সবাই সরে সরে আমাকে জায়গা করে দিচ্ছিল। সেই বুড়ো লোকটা কিসসা থামিয়ে দেয়, আমার দিকে তাকিয়ে থাকে, একটা সময় হেসে উঠে, আর কেঁপে উঠে আকাশ বাতাস। ‘সামিউলের পোলা না তুমি? তোমার কথা কইত তোমার বাজান। “দোস্ত, আমার একটা পোলা হইব দেখিস। তুই আর কি কিসসা শুনাস, ওই পোলা আইসা তোরে হারায়া দিব”। হা হা, আইস দেখি হারাইতে পার নাকি। বুড়া হইয়া গেছি বাজান। তোমার বাপ আমারে দোস্ত বানাইছিল। একটা পাঞ্জাবি আর লুঙ্গি রাইখা গেছিল নেংটা পাগলটায়। কয়, আমার পোলারে দিও, দোস্ত। এই দেখ, দশটা বছর ঝোলায় নিয়া বইসা আছি। বছর বছর মেলায় বইসা কিসসা কই আর চায়া থাকি। সামিউলের পোলা কবে আহে, কবে আহে। না, এইবার আমার মুক্তি। লও বাজান’।
জটলা তখন সমুদ্র। সেই সমুদ্রের মধ্যমণি হয়ে আমি দাঁড়িয়ে থাকি। আমার শরীরে পাঞ্জাবি, লুঙ্গি। অনেক গরম। আহা, পিতা আমার এত উষ্ণতা সহ্য করতে পারত না, আর সবাই বলত পাগল। আমি পারব সহ্য করতে? আমি দাঁড়িয়ে থাকি চুপচাপ। আমার মুখ খুলে না। আমার জিহ্বা নড়ে না। আমার হাতে টান পড়ে, ‘ক বাজান, কিসসা ক’।
আশ্চর্য শান্ত, দৃঢ়, পরিষ্কার উচ্চারনে আমার ঠোঁট কাঁপতে থাকে। 
‘আমি গল্প বলতে এসেছি’।
আমি যেন শুধু গল্প বলতেই এসেছি এই পৃথিবীতে।
শূন্য সেই পথ মানবহীন 
নেই কোন সরকারী ছুটি, 
তবুও কেন প্রতিদিনের মত
যাচ্ছে না দেখা দু-একটি জুটি । 

আকাশ পানে নেই যে আলো
মেঘের ঘনঘটা , 
কুয়াশা বৃষ্টি যাচ্ছে দিয়ে
হালকা পানির ছটা ।

বাতাস এসে নিরুৎসাহে 
দিচ্ছে উষ্ণ ছোঁয়া ,
গাছ-পালা চুপিসারে
বেরকরছেঅগন্ধধোঁয়া।

পাখ-পাখালির নেই যে কোন
কিচির-মিচির গান,
সবকিছুই যেন নীরবতা,
অসাড় অনড় অপ্রান।



হাতঘড়িটার সেকেন্ড কাটা 
সরছে না এক বিন্দু ,
ব্যথায় ভরা হার্টবিটে
জমেছে জল এক সিন্ধু । 

কোথায় এলাম ?বকুল তলার
উঁচু ঢিপির পাশে 
কি সুন্দর ! চারদিকে ভরা 
ছোট -বড় সবুজ ঘাসে ।

তবে যে ঢিপির উপর
কয়েক মিটার নতুন তোলা মাটি,
মনে হচ্ছেতার নিচে 
চাপা রয়েছে শীতল পাটি ।

ব্যাপার কি?ডাকছে কে ? 
ঐঢিপিরভেতর থেকে 
আমার মতোই সত্যি কি !
কাউকে দিয়েছে রেখে ?




আড়াল হলাম, ,
এলোএকটি মেয়ে গোলাপ হাতে
রাখলো তা ঢিপি অবধি , 
তবে কি এটা,
কারোর নতুন সমাধি?


একি ! সে যে আমার পরিচিত 
আমারি সেই ভালোবাসা,
শত আলপনায় আঁকা যার অধরের হাসি
যাকে ঘিরে আমার প্রতিটি ভাষা ।

এই শোন? শুনছো না কেন?
তুমি কি বধির মেয়ে?
যেওনা ফেলে ঘনঅরণ্যে
প্লিজ যাওনা সাথে নিয়ে । 

চলে গেল সে অশ্রু সিক্ত
ভিজিয়ে আঁখি-টারে ,
ধ্যাত কেমন মেয়ে দেখলো না একবারও 
দাড়িয়ে থাকা এই আমারে ।



রইলাম তবুও সেখানে 
তার ফেরার অপেক্ষায়, অবুঝ প্রাণী হয়ে 
হঠাৎকরেইঢিপিটাযেনখুবনড়ছে
যাচ্ছে যে তা ক্ষয়ে ।

যাইহোক , সমাধিতে রাখা তার গোলাপে 
কেন এতো ক্ষত ?
আমি যে সুবাসিত পবনে মিশে যাচ্ছি 
তবে কি আমি মৃত ?
ভিড় বেড়েছে মানুষের
শত শত যুগের সঙ্গমে মানুষ বাধ ভেঙ্গেছে
সংসারের আবদ্ধ বৃত্ত ভেঙ্গে পৃথিবী এখন ব্যাস্ত-তটস্থ
লাল মাংসের উপর গোপন প্রণয় যেন ঢেউ খেলে বাড়িয়েছে
মানুষ, দিগন্তের এক দিকে যেন সে জোয়ার শুধু ফেটে উঠে
মানুষের ভিড় বেড়েছে

গোলার্ধদুটিতে বোহেমিয়ান! অবিক্রীত জীবনে মূল্যে
সুফলা তরল বিলিয়েছে, বলেছে তোমার পথ তো এটাই
আমাদের ভিড় ঠেলে ভিড়ের ভেতরে নিরীক্ষা চালিয়ে 
সে পথ এখন শেষ অতীতের মতো
নতুন মিছিলে পুনর্বার নতুন সময়ে
ভিড় বেড়েছে মানুষের। 

শেষ কিভাবে ভালবেসেছে তাকে মানুষ?
সাঁঝবাতি অতঃপর নিরুদ্দেশ যুগলের ‘ছুয়ে যাওয়া স্পর্শ’র নিলামে
পরাজিত হতে চাই যেভাবে, সেভাবেই
‘যতো পারো, আমায় ভালোবাসো’। ভালবাসার অগুনতি পদ্যে
এখন নতুন ছন্দে নতুন করে তোমার বুকে গন্ধ নেয়া,
নতুন করে আমায় তৃপ্ত করা।
তাই,দেখে নাও সমুদ্দুর তবে উৎসবের বিশেষ দিনে 
প্রিয়তমাদের ভিড় বেড়েছে, মানুষেরও ভিড় বেড়েছে।

কামনার বৈভব আমারও আছে
যেমন করে তুমি বিদ্ধ হও, পাগল হও
যুগ যুগান্তরের বৈভবগুলো রঙ মাখে তাতে।
বদলের জন্য কিংবা মুক্তির জন্য যেমন নীলপদ্য লিখে ফেলে
মুক্তির সাধ মেটাতে অনন্তকালের মতো স্পার্টাকাস জন্মে উঠে
চুম্বন আর প্রণয়ের উল্লাস করতে কীঞবা ঘামের মূল্য নিতে
উদ্ধত মিছিলে সাধ বাড়ে
পুঞ্জিত পিষ্ট অবাক শক্তির
পুনর্বার অলিক মুক্তির ভিড় বাড়ে
রাতটি ছিল অমাবস্যার রাত। চারিদিকে থমথমে স্তব্ধতা। এরকম রাতে নিকটবর্তী জঙ্গলে হঠাৎ করে শেয়াল ডেকে ওঠে, অথবা ঝিঝিপোকা ক্রমাগত ডেকে যায়। কিন্তু আজ সুনসান নীরবতা,যেন তারাও জেনে গেছে আজ অশুভ কিছু এই রাতে ঘটতে চলেছে। জায়গাটি চট্টগ্রামের একটি পাহাড়ি এলাকা। ঘুটঘুটে অন্ধকার। কিন্তু তারপরেও দেখা যাচ্ছে পাহাড়ের পাদদেশে গাছগাছালির মাঝখানে একটি পরিত্যক্ত বাড়ি। যেখানে দেখা যাচ্ছে টিমটিমে একটি লণ্ঠনের আলো। দিনের বেলা এই বাড়িটির কোন অস্তিত্ব থাকে না, এমনকি শ্লোকপক্ষের রাতেও থাকে না। শুধু অমাবস্যার রাতেই এই বাড়ি দেখা যায় এবং এই বাড়িটি যারা দেখেছে পরের সকালে তাদের কোন হদিস পাওয়া যায় নি। তারা চিরকালের জন্য নিখোঁজ হয়ে যায়।
শায়লা এখন এই বাড়িটির সামনে কাঠ হয়ে দাড়িয়ে আছে। তার পরনে সাদা রঙের একটি আলখাল্লা। দূর থেকে তাকে দেখলে যে কেও আঁতকে উঠবে। কারণ দূর থেকে মনে হচ্ছে একটি ভূত দাঁড়িয়ে আছে। বাড়ির ভেতর থেকে বৃহৎ আকারের একটি মানুষ বেরিয়ে এলো। অন্ধকারে তার মুখ দেখা যাচ্ছে না। সে নিঃশব্দে হাতে একটি হারিকেন নিয়ে শায়লার দিকে এগোতে লাগলো। শায়লা লোকটিকে চিনতে পারলো। সে মফিজ। মফিজ কে? শায়লা কে? এই বাড়িটি কোথা থেকে এল? কেন শুধু অমাবস্যার রাতে এই বাড়িটি দেখা যায় এবং যারা এই বাড়িটি দেখতে পায় তারা কেন চিরদিনের জন্য নিখোঁজ হয়ে যায় জানার জন্য আগে জানতে হবে শায়লার সাথে এই বাড়ির সম্পর্ক কি এবং তার উদ্দেশ্য কি? এই বাড়িতে যারা থাকে তাদের সঙ্গে বর্তমান প্রচলিত সমাজ ব্যবস্থার কোন সম্পর্ক নেই। পিশাচ সিদ্ধ সাধনায় তারা লিপ্ত এবং শয়তানকে উপাসনা করার মধ্যেই তাদের সুখ, দুঃখ, জীবন ও মরণ নিহিত। যে অশরীরী শক্তির প্রতি যুগ যুগ ধরে সাধারণ মানুষ এক অমানুষিক আতঙ্কে উজ্জীবিত, সেই শক্তিতে ভরপুর এক অপদেবতাকে তারা উপাসনা করে। উপাসনার বদৌলতে অপদেবতা তাদেরকে আধিভৌতিক কিছু ক্ষমতা প্রদান করে।
শায়লা ও মফিজ দুজনই অপদেবতা উপাসনাকারী। যাদেরকে সংক্ষেপে বলা হয় প্রেত সাধক। মফিজ শায়লাকে বলল, "আসেন, আপনার জন্যই আমরা অপেক্ষা করছি। আজ আমাদের জন্য একটি বিশেষ রাত।” “কেন,আজ কি শূন্য জগতের বাসিন্দা দেখা দেবে?” জানতে চায় শায়লা। ঠিকই ধরেছেন। আজ মহামান্য শূন্য জগতের বাসিন্দা আজকের উৎসবে প্রধান অতিথি হিসেবে হাজির হবেন। তাকে আহ্বান করার জন্য ভাল একটি মিডিয়ামের খোঁজ পেয়েছি। কিরকম মিডিয়াম?
আপনি তো জানেন শূন্য জগতের বাসিন্দার জন্য কয়েকমাসের একটি বাচ্চা চমৎকার মিডিয়াম। দুই বছরের একটি বাচ্চার ব্যবস্থা করা হয়েছে।
ব্যবস্থা কে করেছে?
মাহা করেছে। সে চমৎকার একটি কাজ করেছে। পাঁচদিন আগে সে করেছে কি একটা বটি। নিয়ে তার শ্বশুরবাড়ির সবাইকে হত্যা তত্যা করে তার দুই বছরের শিশুটাকে নিয়ে এখানে চলে এসেছে। বেজায় সাহস মেয়েটার।” বলেই মফিজ খ্যক খ্যক করে হাসতে লাগলো।
মাহার কথা শুনে শায়লার রীতিমত হিংসে হচ্ছে। আজ এই অনুষ্ঠানের মাধ্যমে সবার এক স্তর করে ক্ষমতা বাড়বে। কিন্তু শুধু মাহার ৫ স্তর করে ক্ষমতা বাড়বে। মায়া তখন হাতের ইশারায় প্রত্যেক জড়বস্তুকে এক জায়গা থেকে অন্য জায়গায় নিয়ে যেতে পারবে, নিম্নশ্রেণি প্রাণীদের নিয়ন্ত্রণ করতে পারবে। চোখের উপর চোখ রেখে সবার মনের কথা বুঝে নিতে পারবে। কিন্তু শায়লা পড়ে থাকবে তার একমাত্র নিষঠুরতার ক্ষমতা নিয়ে। সবার আগে প্রেত সাধকদের নিষঠুর হওয়ার ক্ষমতা প্রদান করা হয় যেন তারা পৃথিবীর সকল মায়া মমতা ভালবাসার বন্ধন কাটিয়ে উঠতে পারে। তারপর প্রেত সাধনায় শূন্য জগতের বাসিন্দার পরিতুষ্টির মাধ্যমে তাদের ক্ষমতা বাড়তে থাকে। এই ক্ষমতার পরিসরকে মাপার জন্য তারা বিভিন্ন স্তর আবিষ্কার করেছে।
বাড়িটিতে ঢুকে শায়লা শরীরে এক শিহরণ অনুভব করে। এক অমানুষিক ভয়ে সে কাতর হয়ে ওঠে। সে মাত্র কয়েকদিন আগে প্রেত সাধনায় যুক্ত হয়েছে। এখনও সে বাড়িটির পরিবেশের সঙ্গে খাপ খেয়ে নিতে পারে নি। আধো অন্ধকার ও আধো আলোয় সত্যিকারের অর্থেই বাড়িটি প্রেত সাধকদের বাড়ি। জায়গায় জায়গায় অন্ধকারকে আরাে একটু ঘনীভূত করে মোমবাতি জ্বলছে। বলা হয়ে থাকে শূন্য জগতের বাসিন্দা মোমবাতির আলো পছন্দ করেন। কপূরের সাথে মাংস পোড়ার একটি গন্ধ চারিদিকে ছড়িয়ে। সবচেয়ে ভয়ঙ্কর ব্যপারটা হল শায়লা শুনতে পাচ্ছে একটু পর পর কেউ একজন গোঙানির মতো শব্দ করছে, যা একটা অনুষ্ঠান শুরু করার পর সবসময় হয়। পুরো ব্যপারটি সামলে নেওয়া একটি নতুন যুক্ত হওয়া প্রেত সাধকের জন্য খুবই কষ্টকর ও ভীতিজনক। তারপরেও শায়লা সাহস সঞ্চয় করে সামনে এগিয়ে গেল।
একটু এগোতেই শুনতে পেল অনেক মানুষের গুঞ্জন। তারমানে অনেক মানুষই এই অনুষ্ঠানে এসেছে। গুঞ্জনকে অনুসরণ করতে করতে শায়লা একটি হলঘরে পৌছালো। হলঘরে শত শত মানুষ। সবার পরনে হয়তো সাদা নয়তো কালো আলখাল্লা। যারা শায়লার মতো নতুন বা অনভিজ্ঞ প্রেত সাধক তাদের জন্য সাদা আলখাল্লা আর যারা অভিজ্ঞ প্রেত সাধক তারা কালো আলখাল্লা পড়ে আছে। হলঘরে থরে থরে চেয়ার সাজানো। ঠিক মাঝখানে একটি মানুষের খুলি এবং তার উপর একটি জবা ফুল।মানুষের খুলির চারপাশে চারজন মানুষ অজ্ঞাত কোন ভাষায় মন্ত্র জপছে।
শায়লাকে পিছন থেকে একজন ডাক দিল, শায়লা এদিকে শুনে যাও। শায়লা পিছনে তাকিয়ে দেখল তাদের লিডার জয়ারদার। হ্যা বলেন লিডার
তোমাকে একটি কাজ করতে হবে। দোতলায় চলে যাও। সেখানে মাহার বাচ্চাটাকে ঘুম পাড়িয়ে রাখা হয়েছে। তাকে একটু নিয়ে আস।
শায়লা বাধ্য মেয়ের মতো দতালায় উঠে গেল। সেখানে একটি মাদুর বিছিয়ে বাচ্চাটিকে ঘুম পাড়িয়ে রাখা হয়েছে। পরম শান্তিতে বাচ্চাটি ঘুমিয়ে আছে। একটু পরই তাকে মহামান্য শূন্য জগতের বাসিন্দার জন্য উৎসর্গ করা হবে, এই কথা ভেবেই শায়লা আতঙ্কে শিউরে ওঠে।বাচ্চাটিকে কোলে নিয়ে শায়লা নিচে নেমে এল। ততক্ষণ অনুষ্ঠান শুরু হয়ে গেছে। সবাই চেয়ারে বসে আছে। সামনে মঞ্চের মতো তৈরি করা হয়েছে। বাচ্চাটিকে জোয়ারদারের হাতে দিয়ে শায়লাও একটি চেয়ারে বসে পড়লো। মঞ্চে একজন একটি পাথরের মূর্তি বসিয়ে তার চারপাশে মশাল জ্বালিয়ে চলে গেল। মূর্তিটি দেখতে বীভৎস। হাত পা কিছু নেই। মুখের আকৃতি অনেকটা নেকড়ের মতো। চোখগুলো কোটরে ঢোকানো এবং মুখ থেকে সাপের মতো লকলকে একটি জিব বের হয় আছে।শায়লার চিনতে কষ্ট হল না, এটাই শূন্য জগতের বাসিন্দার কৃত্রিম মূর্তি। হঠাৎ করে হলঘরের আলো নিভে গেল। সবাই দেখতে পেলো জোয়ারদার মঞ্চে উঠে আসছেন। হাতে মাহার বচ্চাটি। মাহাও জোয়ারদারের পেছন পেছন মঞ্চে উঠে এলো। তার মুখ ভাবলেশহীন। এই অনুষ্ঠানের পর সে সর্বোচ্চ ক্ষমতার অধিকারী হবে। জোয়ারদার ভরাট কণ্ঠে বললেন,আমি সবাইকে মঞ্চে আসার জন্য আহ্বান করছি। সবাই মঞ্চের উপর উঠে আসলো। তারপর জোয়ারদার হাত দিয়ে ইঙ্গিত করতেই হলঘরের চারপাশে মশালের আগুনগুলো জ্বলে উঠলো এবং কোথাথেকে ঢোল বাজানোর শব্দ শোনা যেতে থাকলো। তারপর জোয়ারদার আবার মঞ্চের দিকে ইঙ্গিত করতেই মঞ্চের আয়তন বৃদ্ধি পেতে লাগলো। জোয়ারদার মঞ্চে উপস্থিত সবাইকে বললেন, সবাই এই মূর্তিটিকে ঘিরে গোল হয়ে বস। সবাই তাই করল। তারপর জোয়ারদার বলতে শুরু করলেন,

"আজ এই মঞ্চে উপস্থিত সকল প্রেত সাধকদের আমার ও শূন্য জগতের বাসিন্দার পক্ষ থেকে শুভেচছা। তারপর তিনি একটু থামলেন।পুরো মঞ্চে ঢোলকের শব্দ বাজছিল। হঠাৎ করে তা বন্ধ হয়ে গেল। তারপর আবার বলতে শুরু করলেন তিনি, আজ থেকে কোটি কোটি বছর আগে আমাদের এই বিশ্বব্রহ্মাণ্ডে মাত্র একটি জগত ছিল, আর তা হল শূন্য জগত।সেই জগতের বাসিন্দারা ছিল অমর, তাদের ছিল তৈরি করার সৃজনশীলতা। তাদের কোন সীমাবদ্ধতা ছিল না। তারা একটি অদ্ভুত উপায়ে সৃষ্টি করল আলো আর এটাই ছিল তাদের সবচেয়ে বড় ভুল। (একটু বিরতির পর) সেই আলো পুরো মহাশূন্যে ছড়িয়ে পড়লো। তারপর সেই আলো থেকে এক মহান শক্তির সৃষ্টি হল। আর সেই শক্তিকেই পৃথিবীর সাধারণ মানুষ ঈশ্বর বা তাদের সৃষ্টিকর্তা বলে। ভাবতে শুরু করে। জয়ারদার আবার একটু থামলেন। শায়লার চোখে উৎসুক দৃষ্টি। সে ব্যাপারটি বুঝতে পারছে না। জয়ারদার আবার বলে উঠলেন, তারপর এই আলো থেকে তৈরি মহান সম্মিলিত শক্তি আলোর জগতে তার সৃষ্টি শুরু করল। সে সৃষ্টি করল প্রাণ। তবে প্রাণ সৃষ্টিকরণে শূন্য জগতের বাসিন্দারা সেই শক্তিকে লালন পালন করেছে। সেই শক্তি যখন নতুন সৃষ্টির। প্রেক্ষাপট তৈরি করলো তখন তারাও সহযোগিতা করেছে। কিন্তু সেই আলোর শক্তি শূন্য জগতের সঙ্গে পুরো যোগাযোগ ছিন্ন করে দিল। আলোর জগতে নতুন একটি মাত্রা তৈরি করল। নিজের জগতটার আয়তন বৃদ্ধি করতে শুরু করল। মহাশূন্য ও আলোর সৃষ্টিকর্তা যে শূন্য জগতের বাসিন্দা তা পুরপুরি অস্বীকার করল আলোর সেই মহাশক্তি। নিজের আয়তনটি সে বৃদ্ধি করেই চলল। শূন্য জগতটাকে সে ধ্বংস করার চেষ্টা করলো। কিন্তু যথাসময়ে শূন্য জগতের বাসিন্দারা আলোর জগত ও অন্ধকারের জগতের মধ্যে একটি দেয়াল তৈরি করে ফেলেছে। যার ফলে আলো শূন্যের অন্ধকারকে ভেদ করতে পারে নি। তবে আলোর জগতের প্রাণ সৃষ্টিকারী প্রথম মাত্রায় প্রাণের সঞ্চার ঘটাল। তারপর দ্বিতীয় মাত্রায় ঘটাল। তারপর তৃতীয় মাত্রায় প্রাণের সঞ্চার ঘটালে আমাদের মতো মানুষ এবং তীক্ষ বুদ্ধিমত্তাসম্পন্ন প্রেত সাধকের আবির্ভাব ঘটল। প্রথম ও দ্বিতীয় মাত্রার প্রাণ এই পৃথিবীতে ভূত প্রেত নামে প্রতিষ্ঠিত হতে লাগলো। জোয়ারদার আঙ্গুল দিয়ে ইশারা করা মাত্রই পানির একটি গ্লাস ছুটে তার হাতে পৌছাল। তারপর ভরাট কণ্ঠে তিনি আবার বলতে শুরু করলেন,”আসলে আমি এত লম্বা বক্তৃতা দিতাম না। এমনিতেই আজ শূন্য জগতের বাসিন্দা আমাদের দেখা দিবেন, আজ আমাদের জন্য একটি বিশেষ রাত| তারপরেও যারা নতুন তাদেরকে এই বিশ্বব্রহ্মাণ্ডের সৃষ্টির রহস্য জানতে হবে। তাদেরকে বুঝতে হবে একজন গাদ্দার ধোঁকাবাজ কখনো প্রচলিত সমাজ ব্যবস্থায় যে নিজেকে ঈশ্বর বলে দাবি করে সে হতে পারে না। তিনিই এই বিশ্বব্রহ্মাণ্ডের ঈশ্বর যিনি আলোর জগতকে সহযোগিতা করে সবচেয়ে বড় ভুল করেছেন, যিনি এই পৃথিবীর ঈশ্বরের শত্রু হিসেবে প্রতিষ্ঠিত, যিনি পৃথিবীর মানুষদের কাছে শয়তান ও প্রেতদের বাদশাহ নামে পরিচিত। সৃষ্টির ইতিহাস যেন আমরা কখনো খুঁজে না পাই সে জন্য পৃথিবীর ঈশ্বর আমাদের মনে অন্ধকারের প্রতি এক আদিম ভয় ঢুকিয়ে দিয়েছেন। এছাড়াও তার মাত্রা এই জগত ও অন্ধকারের জগতের মধ্যে এক অসীম দেয়াল তৈরি করেছে। যার ফলে আজ পর্যন্ত তাদের সঙ্গে এই জগতের কোন প্রাণের যোগাযোগ সম্ভব হয়ে নি। কিন্তু শূন্য জগতের বাসিন্দার কসম আজ পৃথিবীতে তাদের সঙ্গে যোগাযোগ সম্ভব হয়েছে। যে তৃতীয় মাত্রায় তাদের অস্তিত্ব লুপ্ত সেই মাত্রার জগতে তারা এক মাত্রা দিয়েই যোগাযোগ করতে পারছে। তারা আমাদের জানিয়েছে, এই আলোর জগতকে তারা অচিরেই ধ্বংস করে দেবে। এক্ষেত্রে তাদের আমাদের সহযোগিতা লাগবে। এই মিশন সফল হলেই আমরা প্রেত সাধকেরা অসীম শক্তি ও ক্ষমতার অধিকারী হব। আমরাও শূন্য জগতের বাসিন্দাদের মতো অমর ও অসীম সৃজনশীল হয়ে যাব। কিন্তু সাবধান, প্রেত সাধনায় লিপ্ত হলে তোমাকে সাধনা চালিয়ে যেতে হবে। শূন্য জগতের বাসিন্দাদের সন্তুষ্ট রাখতে হবে। এভাবেই তোমরা ক্ষমতার অধিকারী হবে। তুমি যদি আলোর শক্তির মতো গাদ্দারি কর তাহলে তোমাকে ফল ভোগ করতে হবে
এই বলার পর জোয়ারদার দুই হাত উপরে তুললেন। সাথে সাথে ঢলের শব্দে পুরো মঞ্চ মুখরিত হল। জয়ারদার চিৎকার করে বললেন “জয় হোক শূন্য জগতের বাসিন্দার। ধ্বংস হক যে এই বিশ্বব্রহ্মাণ্ডের সৃষ্টিকর্তাকে প্রেত বলে অধিষ্ঠিত করেছে। সবাই জয়ারদারের সঙ্গে গলা মিলিয়ে তিনি যা বললেন তা বলল। হঠাৎ জোয়ারদার ইশারা করা মাত্রই একটি তালোয়ার শূন্যে ভেসে ভেসে মঞ্চে হাজির হল। জোয়ারদার বললেন, “জয় হোক শূন্য জগতের বাসিন্দার। তার কাছে আলোর সৃষ্টির পবিত্রতা অমূলক। মঞ্চে উপস্থিত সবাই চিৎকার করে বলল ,জয় হোক জয় হোক। তারপর তালয়ারটি মাহার বাচ্চার গলায় কোপ বসাল। মুহূর্তে পুরো মঞ্চে আনন্দধ্বনি ও রক্তে ভরে গেল। জয়ারদার ও অন্য সবাই অপরিচিত এক ভাসায় শূন্যের প্রাণীদের ডাকতে শুরু করলো। মঞ্চের মাঝখানে খুলি থেকে হঠাৎ আগুন জ্বলতে শুরু করল। সবাই সেই আগুনটিকে ঘিরে নাচতে শুরু করল। নাচতে নাচতে সবাই সাক্রিফাইস হওয়া বাচাটির রক্ত মূর্তিটির দিকে ছুড়তে শুরু করল। এভাবে চলতে লাগলো, চলতেই লাগলো। তারপর শূন্য থেকে যাকে ডাকা হচ্ছিল সে আদৌ এসেছিল কি না, সে ব্যপারে আমি আর কিছু বলতে চাচ্ছিনা।
তখনো কাপড় আবিষ্কার হয়নি।
শরীর বলতে তখন মাংসখণ্ড বুঝত সবাই।
তারপর আমরা আধুনিক হলাম,
শরীর হল শিল্প,
যৌনতা হল আদর্শবাদ।
শরীর না ছুয়ে মহাপুরুষ,
আর শরীর ভালোবেসে পাপিষ্ঠ,
হয়ে গেল অনেকেই।

টিভি স্ক্রিনে,
ফ্যাশনে, আর মানুষের মনে,
কাপড়ের মাপজোখ।
শরীর বিক্রির মহোৎসবে,
আমরা ভুলে গিয়েছি
আমদের একটা মন আছে।
যাকে কখনো ঢাকতে হয়না,
যার এখন আর বাজার মূল্য নেই।

শরীর ঝকঝকে করে তোলা প্রসাধনী,
বাজারমূল্য বাড়িয়ে দেয়া পারফিউম,
শুধু শরীরের ভেতর নিচ্ছে মানুষ।
মানুষেরা শুধু শরীর হচ্ছে এখন।
একবার খুব ইচ্ছে হয়েছিল, কিছুটা লাভা ছু্ঁয়ে দেখি,
শেষ রাত্রে হয়ত খানিক লাভাস্নান।
ষষ্ঠ আমাকে বলেছিল আস্ত এক আগ্নেয়গিরি ডাকছে আমায়।
আমাজনের খুব গহীন কোন ভাঁজে, 
উলঙ্গ সূর্য কিংবা নগ্ন দোপেয়ে শ্বাপদ যেখানে
অশ্লীল পদরেখা যায়নি একে আজও, 
কৃমির মত জীবনটা যদি লেপ্টে যেত কুমারী দোআশে।
ষষ্ঠ হেসেছিল, এক আমাজন জাগছে অচিরেই। 
কৃষ্ণপক্ষের ঘোরে যখন আমি আকাশ আর জল
গুলিয়ে ফেলি ভুলভাল,
ষষ্ঠ বলে আমি নাকি কোনদিন নিজেই নদী হতে পারি।
একটা বিশাল অজগর আমার গলা জাপটে ধরে,
আর চুম্বনের মত চুষে নেয় ফুসফুসের শেষ অক্সিজেন অণু,
ষষ্ঠ কানে কানে বলে জোছনা নামের অজগরটার সাথেই
আমার যাবজ্জীবন অসহনীয় সহবাস।

আমাজনের জঙ্ঘা বেয়ে উদ্ভট নদী আজও ছুটে মরে,
সোনালি মৎস্য নয়, বরং লিকলিকে পরজীবি
প্রসব করে চলে তার ঘোলা ঘোলা জল।
সেই জলে মগ্ন উর্ধমুখে আমি হাতে বিষাক্ত করবীর বীজের অঙ্কুরোদগম হৃদয় হাতে
শামের মত শুক্লপক্ষে লাভাস্নান করি।

(শাম পয়গম্বর নূহের সন্তান, মহাপ্লাবনের সময় যে পাহাড়ে বসে মাছ ধরে সূর্যতাপে শুকিয়ে খেত)।
গত পহেলা ফাল্গুন আমি মরে গিয়েছি।
আমার কথা শুনে কি হাসছেন? ভাবছেন মজা করছি আপনাদের সাথে? মরে গিয়ে নিজের কথা বলছি কীভাবে?
সত্যি কথা বলতে কী, সেটা আমি নিজেও ঠিক বুঝতে পারছি না। আমার ধারণা ছিল, ভেতরের যত জ্বালা যন্ত্রণা ক্ষোভ রাগ সবকিছুকেই আমি ঐ ইহজগতেই জলাঞ্জলি দিয়ে এসেছি। এই জগতে এসে সেসব নিয়ে আর পড়ে না থাকলেও চলবে।
কিন্তু কী হচ্ছে এসব? আমি তো এখনো ঐ জগতেই ঘুরে বেড়াচ্ছি!

ঘটনাটা যেদিন ঘটলো, সেদিনের কথা একটু খুলে বলি। আগেই বলেছি,দিনটা ছিল পহেলা ফাল্গুন। দু’দিন আগেই ফয়সল আমাকে খুব সুন্দর একটা হলুদ শাড়ি গিফট করেছিল। রঙটা ঠিক বাসন্তী হলুদও না, আবার কটকটে হলুদও না। দুটোর মাঝামাঝি কিছু একটা। কেউ যেন হলুদ রঙে খুব হাল্কাভাবে কচি কলাপাতা সবুজের ছোপ মিশিয়ে দিয়েছে। ফয়সলের পছন্দ দেখে আমি সবসময়ই মুগ্ধতায় হাবুডুবু খেতাম। এবারেও ব্যতিক্রম হলো না। গলায় উচ্ছ্বাসের বাড়াবাড়ি ঝড় তুলে বললাম,
‘মাই গড! কোথায় পেলে এই শাড়ি তুমি?’

শাড়িটা কিন্তু মোটেও তেমন আহামরি কিছুই ছিল না। আমার ষষ্ঠ ইন্দ্রিয় সেটা চুপিচুপি জানিয়েও দিয়েছিল আমাকে। সাদামাটা জমিনের ওপরে একেবারেই অনাড়ম্বর জরির পাড়। টাঙ্গাইলের তাঁতে বোনা। ফয়সলের বাড়ি টাঙ্গাইল। পাতরাইলে গেলে সে সস্তায় অনেকগুলো শাড়ি একবারে কিনে আনতো। বেশিরভাগই আমার জন্য। তবে নববিবাহিত বন্ধুদের বউদেরও দিত কিছু। বন্ধুর বউরা এসব ফাউ উপহার পেয়ে খুশিতে আটখানা হয়ে যেত। ফয়সলকে বাসায় ডেকে খাতির করে দাওয়াত খাইয়ে দিত। এসব কথাও ফয়সল নিজেই আমাকে বলেছে। কাজেই সেইসব শাড়ি খুব যে আহামরি কিছু হবে তেমন ভাবাটা বোকামী।
কিন্তু তাতে কী? ফয়সল আমাকে যেটাই দিত, আমার কাছে মনে হতো সেটাই বুঝি জগতের সেরা। সারা পৃথিবীতে ঐ একটি আইটেমই শুধু তৈরি হয়েছিল। আর সেটাও আমারই জন্য!

বান্ধবীরা ফয়সলের প্রতি আমার এই বাড়াবাড়ি আদিখ্যেতায় আড়ালে মুখ টিপে হাসতো। বিশেষ করে সোমাটা উঠতে বসতে জ্ঞান দিত,
‘তুই একদিন পস্তাবি দেখিস!’
আমি গায়ে মাখতাম না। জীবনটা আমার। আমি যাকে নিয়ে পুরো জীবনটা কাটাবো, তাকে যদি পাগলের মতো ভালোই না বাসলাম...তাহলে এত ভালোবাসা জমিয়ে রেখে আমার কোন কাজে আসবে?
অবশ্য এখন তো সব শেষই হয়ে গেল! ফয়সলের প্রতি আমার সুতীব্র ভালোবাসা আর কোনো কাজেই আসবে না। কে জানে, হয়ত সারাজীবন ভালোবাসার কাঙ্গাল হয়েই বেঁচে থাকতে হবে ওকে! অথবা যদি আরেকটু সাহসী হয়... তাহলে হয়ত আমারই মতো...
ভেতরটা কষ্টে ভেসে যেতে লাগলো আমার। ইস! আমি এভাবে ফয়সলকে নিঃস্ব করে চলে এলাম! এতটা সার্থপর আমি কীভাবে হলাম?

সেই বাসন্তী রঙা শাড়ি পরে সেদিন আমি খুব সেজেছিলাম। মাথায় ফুলের ঝাঁপি আর কানে গলায় ফুলের গয়না। মা আমাকে দেখে চোখমুখ সরু করে জিজ্ঞেস করেছিল,
‘কোথায় যাচ্ছিস?’
‘কোথায় আবার! বান্ধবীদের সাথে ঘুরে বেড়াবো!’ আমার কণ্ঠে অকপট মিথ্যে কথা। অথচ বলতে গিয়ে এতটুকুও গলা কাঁপলো না আমার!
‘বান্ধবীদের সাথে ঘুরতে যাচ্ছিস নাকি ঐ লাফাঙ্গাটার সাথে বেলেল্লাপনা করতে যাচ্ছিস? বেহায়া মেয়ে! লেখাপড়ার নাম নেই! আজ বাদে কাল পরীক্ষা...আর উনি প্রেম করে বেড়াচ্ছেন!’
পরীক্ষার বেশ ভালোই দেরি আছে এখনো। মোটেও আজ বাদে কাল নয়। মায়ের সব কথাতেই বাড়াবাড়ি! আর তাছাড়া আমি তো মন দিয়েই পড়ছিলাম! মা ই তো আমার কোচিংটা বন্ধ করে দিলো!

একদিন থমথমে মুখে এসে বললো,
‘এই শোন! তোর আর কাল থেকে কোচিং এ যেতে হবে না। এখন থেকে বাসাতেই পড়াশুনা করবি!’
আমি আকাশ থেকে পড়লাম। কী বলছে মা এসব? কোচিং এ না গেলে ফয়সলের সাথে আমার দেখা হবে কীভাবে? ওকে প্রতিদিন দেখতে না পেলে আমি তো দম আটকে মরেই যাবো! 
ক্লাসের শুরুতে ফয়সল যখন লেকচার শিট বিলি করার নামে আলতো করে আমার আঙুলগুলোকে ছুঁয়ে যায়...অথবা পরিসংখ্যান বোঝাতে বোঝাতে চশমার ফাঁক দিয়ে যখন আমার দিকে তাকায়...! আমার নিশ্বাসটা তখন বুকের কোথায় যেন আটকে যায়। কিছুক্ষণের জন্য স্থবির হয়ে যায় আশেপাশের সবকিছু। অথচ ঠিক সেই সময়ই মনের আকাশ বাতাস কাঁপিয়ে কী যে প্রচণ্ড এক ঝড় ওঠে! 

কিন্তু সেসব কথা তো আর মাকে বলা যাবে না! আমি আমার মনের ভাবনাকে একশো আশি ডিগ্রীতে ঘুরিয়ে দিয়ে কাঁদো কাঁদো গলায় বললাম,
‘আর মাত্র ক’দিন পরেই আমার পরীক্ষা। আর তুমি আমার কোচিং এ যাওয়া বন্ধ করে দিতে চাও? আমি যদি ফেল করি!’
মা নিষ্ঠুর পাষাণের মতো গলায় বললো,
‘ফেল করলে করবি! তবু তুই ঐ কোচিং এ যেতে পারবি না! তোদের কলেজের সব মেয়ে কি পরীক্ষার প্রিপারেশনের জন্য কোচিং এ ভর্তি হয়েছে? তোকে ভর্তি করিয়েছিলাম...ভেবেছিলাম ভালো রেজাল্ট করবি। তুই তো সেখানে গিয়ে প্রেমকানন রচনা করে বসে আছিস!’

মা সত্যি সত্যি আমার কোচিং এ যাওয়া বন্ধ করে দিলো।
রাগে দুঃখে আমি খাওয়া দাওয়া বন্ধ করে দিলাম। একটা দিন পুরোপুরি কিছু খেলাম না। বাসার কেউ আমার দিকে ফিরেও দেখলো না। আমি মানুষটা যে সারাদিন কিছু খাইনি, সে ব্যাপারে কারো যেন কোনো চিন্তাভাবনাই নেই! সবাই দিব্যি যার যার মতো খেয়ে দেয়ে প্রত্যেকের নিজের কাজে চলে গেল। রাতের বেলাও রাগ না ভেঙে শুয়ে থাকলাম। মনে মনে ঠিক জানতাম, এবার বাবা অন্ততঃ উঠে এসে আমার রাগ ভাঙাবে। চাইলে মুখে তুলে খাইয়েও দিতে পারে। ছোটবেলায় যেমন দিত।
কিন্তু কীসের কী! আমার সেই ভাবনাই সার! কেউ এসে আমার মানও ভাঙ্গালো না...খাবারও নিয়ে এলো না!

একজনকে একটু পছন্দ করেছি দেখে এত রাগ সবার! আমার বাবা-মা, ভাই এদের কাছে আমার আর কোনো মূল্যই নেই! আমি মানুষটা কোনো গুরুত্বই রাখি না কারো কাছে? এই তাহলে পরিবারের অবদান!
আমাদের ক্লাসের শম্পার কয়েকমাস পরেই বিয়ে হবে। ওর হবু স্বামী ইঞ্জিনিয়ার, দেশের বাইরে থাকে। বিয়ের পরে শম্পাকে নিয়ে দেশের বাইরে চলে যাবে। শুনে আমাদের মন খারাপের শেষ নেই। অথচ শম্পাটা বেহায়ার মতো দাঁত কেলিয়ে ঘুরে বেড়াচ্ছে। একটুও মন খারাপের চিহ্ন নেই। আমরা বান্ধবীরা শম্পাকে সমানে এটা সেটা জিজ্ঞেস করছি।
‘কী রে, তোর মন খারাপ হচ্ছে না বাবা-মার জন্য?’
শম্পার গলায় ফুরফুরে সুর। হাসতে হাসতে বলে,
‘কীসের মন খারাপ? সব মেয়েরই তো একদিন বিয়ে হয়ে যায়। আমারও হচ্ছে...তোদেরও হবে। স্বামীর সাথেই তো থাকতে হবে সারাজীবন। মন খারাপ করবো কেন?’
বাবা-মা’র এই ব্যবহারে আমিও বুঝে গেলাম, স্বামীর কাছে যাওয়ার জন্য মেয়েরা কেন এত উতলা হয়! আসলে একটা সময় পরে বাবা-মা বুঝি এভাবেই পর হয়ে যায়। স্বামীই হয়ে ওঠে সবকিছু।

কিন্তু আমার তো এখনো বিয়ে হয়নি। তবে হবে তো একদিন! আর ফয়সল ছাড়া অন্য কাউকেই আমি বিয়ে করবো না। ফয়সলও আমাকে ছাড়া আর কোনো মেয়ের দিকে ফিরেও তাকায় না। আমাকে নিয়েই ফয়সলের দিনরাত্রি। 
কোচিং শেষে প্রতিদিন আমাদের কথা হয়। রাত জেগে ফেসবুকের মেসেঞ্জারে চ্যাটিং করি আমরা। বেশ অনেক রাতে যখন বাসার সবাই ঘুমিয়ে পড়ে, তখন মাঝে মাঝে ভিডিও কল দেয় ফয়সল। মাঝে মাঝে একটু আধটু অসভ্যতাও যে করে না তা নয়! কিন্তু আর তো মোটে কয়েকটা দিন! ফয়সল ভালো একটা চাকরি পেয়ে গেলেই আমরা বিয়ে করে ফেলবো। কোচিং এর টাকা দিয়ে তো আর সংসার চলবে না! অদেখা সংসারের কত রঙিন স্বপ্ন বুনি দু’জন!

যখনই নক করি, সাথে সাথে ফয়সলের সাড়া পাই। এমনভাবে কেউ আমার জন্য দিনরাত বসে থাকে না। আমি লিখি,
‘এ্যাই কী কর?’
‘তোমার সাথে চ্যাট করি।’ 
‘আর কী কর?’
‘তোমার কথা ভাবি?’
‘আহা! আর কী কর এসব ছাড়া?’
‘তোমাকে আদর করি...’
আমি লজ্জায় লাল হই। এমনভাবে বললে আর কি কিছু বলা যায়? আমি কপট রাগ দেখাই,
‘ধ্যাৎ! এরকম করলে আর কথাই বলবো না তোমার সাথে!
‘আচ্ছা যাও আর কিছু বলবো না। শুধু একটিবার...সেদিনের মতো...প্লিজ প্লিজ প্লিজ...’

আমি শিহরিত হই। ফয়সল কী যে পাগলামি করে মাঝে মাঝে! অথচ এমনভাবে আমাকে পাগল করে ওর কথা দিয়ে...যে আমি না বলতে পারি না। নিজের অজান্তেই সাড়া দিই। 
সেদিন অবশ্য একটু বাড়াবাড়িই করে ফেলেছিলাম। 
খুব গরম পড়লে রাতে গোসল না করলে ঘুম আসে না আমার। ভেজা শরীরে ভেজা চুল বালিশে ছড়িয়ে ঘুমিয়ে পড়ি আমি। দ্গদগে গরম ছুটে পালায় সেই সিক্ততার কাছে হার মেনে।
সেই রাতেও গোসল সেরে এসে বসেছিলাম চ্যাটিং এ। একটু পরেই ভিডিও কল করেছিল ফয়সল। কানে হেডফোন গুঁজে এলিয়ে ছিলাম বালিশের তাকিয়ায় হেলান দিয়ে। রাতের থমথমে নিস্তব্ধতা তখন সেঁটে বসেছে পুরো প্রকৃতিতে। বাসার সবাই ঘুমে অচেতন। আকাশে ফুটফুটে জ্যোৎস্নার মাখামাখি। প্রচণ্ড গরমের উন্মত্ততায় অধীর হয়ে প্রকৃতিও দিনশেষে স্বস্তির নিঃশ্বাস নিচ্ছে। 

সদ্যস্নাতা আমার লম্বা চুলের কোল বেয়ে টুপটাপ জলকণা ঝরে পড়ছে...কীসের যেন ব্যকুল অধীরতায়। বিন্দু বিন্দু ধারায় আমার গায়ে জড়ানো পাতলা নাইটিটাও সিক্ত হয়ে উঠেছে। সেই সিক্ততায় আমি কেমন যেন উন্মত্ত তখন। ফয়সলের কথাবার্তাও সেদিন যেন একটু বেশিই অসংলগ্ন। চোখে অদেখা মাতাল আহ্বান। ওর সেই আহ্বান আজো কানে ভাসে... ‘বেশি না একবার...কিছুক্ষণের জন্য...প্লিজ...প্লিজ...’
আমার চারপাশে তখন অজস্র জোনাকির কাঁপাকাঁপি। বাতাসে ভেসে বেড়ানো তীব্র মাদক ছড়ানো বুনো সুবাস। নিজেকে ভুলে আমিও ভেসে গিয়েছিলাম বুনো ফুলের সেই পাগল করা গন্ধে...

পহেলা ফাল্গুনের ঘোরলাগা সন্ধ্যা কাটিয়ে বাসায় ফিরে এসেই অন্য এক ঝড়ের মুখোমুখি হলাম সেদিন।
বাসায় পা দিয়েই টের পেলাম কোনোকিছু ঠিক নেই। কিছু একটা ঝামেলা বেঁধেছে। মা’র চোখেমুখে দগদগে আগুন যেন ঠিকরে বেরুচ্ছে। বাবা শীতল অনুভূতিহীন মুখে বসে আছে চেয়ারে...মাথাটা যেন ভীষণ ক্লান্তিতে ঝুঁকে পড়েছে পেছনে। ছোটভাইটির চোখে কীসের যেন জিঘাংসা! আমাকে আসতে দেখেই সবক’টি চোখ থেকে ছুঁড়ে দেওয়া বাণ একযোগে ছুটে এলো আমার দিকে। মা হিসহিসে গলায় বললো,
‘ভেতরে চল!’
বাবা টেনে টেনে বললো,
‘রুমু...বাড়াবাড়ি কর না!’
মা’র গলায় রাগ আর ক্ষোভের জ্বালা যেন আগুন ধরিয়ে দিয়েছে। বাবার কথা শুনে মা তীব্র সেই আগুনের শিখায় একেবারে দাউদাউ করে জ্বলে উঠলো। 
‘বাড়াবাড়ির আর কি কিছু বাকি আছে? তোমার মেয়ের নির্লজ্জতার বাড়াবাড়ি চোখে দেখ না তুমি? আরো কিছু দেখতে বাকি আছে?’

বাবা হতাশ চোখে তাকিয়ে থাকলো আমাদের দুজনের দিকে। আমি তখনও অথৈ জলে। কীসের বাড়াবাড়ির কথা বলছে মা? কী করেছি আমি?
 Kaljoyee

 

টানতে টানতে আমাকে ঘরে ঢোকালো মা। নিজেও ঢুকে টেনে দিলো দরজার ছিটকিনি। তারপরে হাতে ধরা আমার ভাইয়ের মোবাইল খুলে দেখালো একটা ভিডিও। আমি কৌতুহলী চোখে সেই ভিডিওর দিকে তাকিয়ে একেবারে জমে গেলাম। ফয়সলকে পাঠানো আমার সেই ভিডিও। ভাইয়ের কাছে গেল কী করে?
তারপরেই বিদ্যুৎস্পৃষ্টের মতো মনে পড়লো, ভিডিওটা আমার ফোনে সেইভ করে রেখেছিলাম। গতকাল দুপুরে যখন গোসল করছিলাম, আমার বান্ধবী সোমা আমার ঘরে ঢুকেছিল। আমি জানি, সোমাটা আমাকে ঈর্ষা করে। এই ভিডিও ঐ তাহলে সরিয়েছে কোনোভাবে! আর একেবারে পৌঁছে দিয়েছে আমার ভাইয়ের হাতে! কত বড় শয়তান!

আমি কী বলবো মনে মনে সাজাতে লাগলাম। মা আমার অযুহাতের ধারও ধারলো না। স্পষ্ট গলায় বললো,
‘তুই মরতে পারিস না? বেঁচে থেকে কী করবি তুই? আরো নতুন নতুন ভিডিও বানাবি? তারপরে সেসব ভিডিও বাজারে বিক্রি করবি?’
আমি স্তম্ভিত হয়ে গেলাম। কী বলছে মা এসব! নিজের মেয়েকে কেউ এমনভাবে বলতে পারে? আমি ভিডিও বাজারে বিক্রি করার জন্য ছেড়েছি? আমি ভালোবাসি ফয়সলকে। ফয়সলও আমাকে ভালোবাসে। খুব শীঘ্রি আমরা বিয়ে করে ফেলবো। আর তাছাড়া এসব সোমার কারসাজি। সে আমাকে সবার চোখে নীচু দেখাতে যায়। আর কে জানে! মনে মনে ফয়সলকে পছন্দ করে বসে আছে কী না। সেই জেরেই হয়ত এতকিছু করছে!
আমি অকপট গলায় বললাম,
‘এসব সোমার চাল! আমি এমন ভিডিও বানাইনি। সোমা আমাকে দেখতে পারে না। ঐ এসব ভিডিও কারসাজি করে বানিয়ে তোমাদের বোকা বানাচ্ছে!’

মা বাঘের মতো গর্জে উঠলো,
‘চুপ কর বেহায়া মেয়ে! তুই এমন কী রসগোল্লা যে তোকে কেউ দেখতে পারবে না? আরে ঈর্ষা তাকেই করতে হয়, যার মধ্যে কিছু আছে। তোর মধ্যে আছেটা কী যে ঈর্ষা করবে? তোর এই ভিডিও সবার হাতে হাতে ঘুরে বেড়াচ্ছে!’

আমার ভেতরে এতক্ষণে একটা ভয়ের স্রোত বয়ে গেল। সবার হাতে ঘুরে বেড়াচ্ছে! আমি ফয়সলকে ফোন করতে চাইলাম। মা এক ঝটকায় আমার মোবাইল টান মেরে ফেলে দিলো। চোখের সামনেই সেটা দু’টুকরো হয়ে দু’দিকে ছড়িয়ে গেল।
মা চাপা গলায় গর্জন করলো,
‘কাউকে ফোন করার দরকার নেই। খবরদার বলে দিলাম! এই মুহূর্তেই নিজের বাক্স পেটরা সব গুছিয়ে নে। আজই তোকে নিয়ে আমি গ্রামে চলে যাবো। সেখানেই থাকবি তুই। আর পড়ালেখার দরকার নেই। যে কেচ্ছা করেছিস বিয়ে দিতে পারবো কী না তারও ঠিক নাই। শুধু তোরই না, তোর ভাইয়ের জীবনটাও অনিশ্চিত করে দিলি তুই। যার বোন এমন বেহায়া, নষ্টা...তাকে আর কে বিশ্বাস করবে? সবাইকে সারাজীবনের জন্য লটকে দিলি! আর নিজে গলা উঁচু করে দাঁড়িয়ে আছিস এখনো!
একটা দড়ি নিয়ে এসে একেবারে লটকে যেতে পারছিস না মুখপুড়ি!’

মা ঘরের মধ্যে আমাকে বন্দি করে দিয়ে বাইরে থেকে দরজা বন্ধ করে দিলো। যাওয়ার আগে বলে গেল,
‘আজ থেকে তুই আমাদের জন্য মরে গেছিস।’
সারারাত সেই বন্ধ দরজা ধরে বসে থাকলাম আমি। কোনো চেঁচামেচি করলাম না। কাউকে ডাকলাম না। মাঝরাতের দিকে মনে হলো, আচ্ছা...আমার জন্য সবার জীবন এভাবে নষ্ট হয়ে গেল! মা’র কাছে তাই মনে হচ্ছে? নিশ্চয়ই আমি মরে গেলেই বাবা-মা ভাই সবাই প্রাণ খুলে বাঁচবে। নিশ্চিন্তে ঘুরে বেড়াবে। বেশ! তাহলে সত্যি সত্যিই তাদের বাঁচার ব্যবস্থা করে দিয়ে যাই!
কেউ না মানলেও আমি জানি, ঐ সোমাটাই আমাকে ফাঁসিয়েছে! আমার ভিডিওটা নিজের মোবাইলে নিয়ে সে ইন্টারনেটে ছেড়ে দিয়েছে। আজকাল কারো ওপরে ক্ষোভ থাকলে কত কী করে মানুষ!

আমার মৃত্যুর পরে সবাই টের পাবে আমি সত্যি বলেছি নাকি মিথ্যে। 
বেশি কিছু ভেবে আর সময় নষ্ট করতে গেলাম না। ফয়সলের দেওয়া শাড়িটা খুলে যত্ন নিয়ে ভাঁজ করে রেখে দিলাম। তারপর বিছানার চাদরটাকেই পেঁচিয়ে পেঁচিয়ে দড়ি বানালাম। একেবারে শেষ মুহূর্তে ফয়সলের মুখটা একবার মনে পড়েছিল। ইস! আমি মরে গেলে বেচারা খুব কষ্ট পাবে! আমিই তো ওর সবকিছু ছিলাম!
নয়টার দিকে দরজা ভেঙ্গে আমাকে বের করলো সবাই। অবিশ্বাসীর ভঙ্গিতে কিছুক্ষণ সবাই তাকিয়ে ছিল আমার ঝুলে থাকা লাশটার দিকে। তারপরেই শুরু করলো মহা নাটক। বাবা এবার আর শান্ত ছিল না। হাউমাউ করে আমাকে জড়িয়ে ধরে কান্নাকাটি করতে লাগলো। মা ও অনেক বিলাপ বকতে শুরু করলো। এমনকি আমার ভাইটাও ‘বুবুরে’ বলে আছাড়িবিছাড়ি দিতে লাগলো। 
এমন মেজাজ খারাপ হলো আমার! এই ঢং দেখানোর কোনো দরকার আছে? এখন তো তোমরা মুক্ত। যাও আমাকে মাটিতে ফেলে দিয়ে এসে আনন্দ ফূর্তি কর!

আমি সবার চোখ বাঁচিয়ে বেরিয়ে এলাম ঘর থেকে। আসলে চোখ বাঁচিয়ে বলাটা ঠিক হচ্ছে না। আমাকে এখন কেউ আর দেখতেই পাচ্ছে না। এটা একদিক দিয়ে খুব ভালো হয়েছে। নিশ্চিন্ত মনে ঘুরে বেড়াতে লাগলাম আমি।
প্রথমেই গেলাম সোমার বাসায়। ঐ ছেমড়িটাকে একটা শাস্তি আমার দিতেই হবে। সেদিন আমার ঘরে ঢুকে ঐ আমার মোবাইলে হাত দিয়েছিল। জানি তো আমি!
সোমার ঘরের দরজা খোলা ছিল। দরজা খোলা রেখেই মন দিয়ে পড়ছে ছেমড়ি! ইঃ! আমার সাড়ে সর্বনাশ ঘটিয়ে সে পড়তে বসেছে! তোকে শান্তি পেতে দিব আমি? সারাজীবন তোর ঘাড়ে চেপে বসে থাকবো! সত্যি সত্যিই ওর ঘাড়টাকে লক্ষ্য করেই এগুচ্ছিলাম। এমন সময়ে ওর ছোটভাই দৌঁড়াতে দৌঁড়াতে এসে আমার মৃত্যু সংবাদ দিলো।
চোখমুখে ভয়াবহ অবস্থা ফুটিয়ে তুলে সে এমন একটা দৌঁড় দিল আমাদের বাসার দিকে! মনে মনে ভাবলাম, সবাই এত সুন্দর অভিনয় করতে জানে কীভাবে? এই দুইদিন আগেও ফয়সলকে নিয়ে ওর সাথে আমার ঝগড়া হয়েছে। ফয়সলকে পছন্দ করতো বলে আমাকেই সরে আসতে বলেছিল ফয়সলের কাছ থেকে। আর এখন কী অভিনয়টাই না করছে!
ছুড়ি আমার মায়ের কাছে গিয়ে ব্যাপক কান্নাকাটি জুড়ে দিলো। কাঁদতে কাঁদতে বললো,
‘আমি কত বলেছিলাম...তুই সরে যা...সরে যা ওর কাছ থেকে...’

অসহ্য! আর দেখতে পারলাম না এই মিথ্যে শোকের মাতম। এদের সবার চেহারা খুলে যাবে আমার চোখের সামনে। শুধুমাত্র কয়েকটি দিনের অপেক্ষা।
আমি অপেক্ষা করতে লাগলাম। আমাদের বাসার সামনের দিকের ছোট্ট একটা ঘুলঘুলিতে একেবারে সেঁটে বসে রইলাম আমি। কাউকে চোখের আড়াল করবো না। দেখি এরা কতদিন অভিনয় করে যেতে পারে!
দিনের পরে দিন যেতে লাগলো। কেউ ক্লান্ত হলো না। এরা লাগাতার অভিনয় চালিয়ে যেতে লাগলো। মা রান্না করতে ভুলে যেতে লাগলো... বাবা অসুস্থ হয়ে বিছানায় গেল। আমার চেয়ে দুইবছরের ছোট আমার ভাই স্কুলে না গিয়ে সারাদিন রাস্তায় রাস্তায় ঘুরে বেড়াতে লাগলো। মাঝেমাঝে সোমার বাসার ভেতরেও উঁকি দিয়ে আসতে লাগলাম। সেই ছুঁড়িও দেখি কাঁদতে কাঁদতে চোখ ফুলিয়ে ফেলেছে। আহা! কী পাকা অভিনেত্রী! কে বলবে দেখে যে, এই মেয়েই আমার ভিডিও ইন্টারনেটে ছড়িয়ে দিয়েছে!

আমি বিরক্ত হয়ে এদের ছেড়ে অন্যজায়গায় যাওয়ার সিদ্ধান্ত নিলাম। বহুদিন ফয়সলকে দেখি না। একবার ঘুরে আসি...আহা! এরা এত কান্নাকাটি করছে! ফয়সল না জানি কী করছে আমার বিরহে!
মনে মনে তিরস্কার করলাম নিজেকে। এদের এই সস্তা ধাঁচের অভিনয়ের সাথে আমি ফয়সলের গভীর ভালোবাসার সম্পর্ক খুঁজতে চাইছি! আমার কি মাথা খারাপ হয়েছে? ফয়সল ভালোবাসতো আমাকে। সেই ভালোবাসায় কোনো খাঁদ ছিল না। আমার মায়ের জেদের কারণে তাকে বলে আসা হলো না। আমি চলে গেলেও সে সোমাকে কিছুতেই ছাড়তো না। অথচ বলেই আসা হলো না কিছু!
অনেক রাত। বাইরে ঝি ঝি ডাকছে একটানা। ফয়সলের ঘরে আলো জ্বলছে। রাত জেগে পড়ার অভ্যেস ফয়সলের। আমি নির্বিঘ্নে ঢুকে গেলাম ঘরে। কতদিন ভিডিও চ্যাটে এই ঘরের ছবি দেখতে দেখতে মনে মনে কল্পনা করেছি...আমি একদিন এই ঘরের মালকিন হব! আয়োজন করে এই ঘরে আমাকে স্বাগত জানানো হবে। আজ সত্যিই এই ঘরে এলাম। অথচ এইভাবে!

ফয়সল জেগেই ছিল। কানে ইয়ারফোন গুঁজে খুব নীচু স্বরে কারো সাথে কথা বলছিল। আমি আস্তে আস্তে ওর পাশে গিয়ে দাঁড়ালাম। পরম মমতায় আমার হাতটাকে ওর কাঁধে রাখলাম। ইস! আমার এই স্পর্শ একদিন কত আরাধ্য ছিল ওর কাছে! সব শেষ হয়ে গেল!
ফয়সলের কণ্ঠস্বর শুনতে পেলাম। কত সাধনার...কত কামনার এই কণ্ঠস্বর! আমার ছুঁয়ে দেখতে ইচ্ছে করলো হাত দিয়ে। আজ তো আমি বহুদূরেই চলে গেছি! আগের মতো ডাকলেই তো আর সাড়া দিবে না ফয়সল! হাত বাড়ালাম ওর গলার কাছটাতে। আর ঠিক তখনই...চমকে সরে এলাম দু’ধাপ। ফয়সল কাকে যেন বলছে,
‘প্লিজ লক্ষী সোনা একবার দেখাবে? প্লিজ...আর কখনো দেখাতে বলবো না...প্রমিজ!’

ওপারে কেউ হয়ত সম্মতিসূচক কিছু বললো। তা শুনেই হাসি ফুটে উঠলো ফয়সলের মুখে। অসভ্য জানোয়ারের হাসি! সে হাসিতে কোনো আওয়াজ নেই। শুধু কদর্য নোংরা নৃশংসতা মিশে আছে। আমি অবাক হয়ে দেখতে থাকলাম সেই হাসি। ফয়সল ফোন বন্ধ করে বসে রইলো। মুখে মিশে রইলো সেই বিভৎস হাসি।
কিছুক্ষণের মধ্যেই মেসেজ ভেসে এলো। আনরিড এমএমএস। ফয়সল ক্ষীপ্র হাতে অন করলো সেই এমএমএস। মুখের হাসিটা আরেকটু ক্রুর হয়ে উঠলো। একটু পরেই...আমার চোখের সামনেই সেই ভিডিওটাকে ইন্টারনেটে আপ্লোড করলো ফয়সল। 
আমি দেখতে থাকলাম। কত সহজে একটা সাদামাটা সহজ সরল মেয়ে পুরো সমাজের কাছে খোলামেলা বেশ্যা হয়ে গেল! প্রতিদিন হাজার হাজার পুরুষ তাকে দেখবে...চেটে চেটে খাবে। আর যত তাকে সবাই আয়েশ করে খাবে তত পকেট ভারী হবে ফয়সলদের!

অচেনা অদেখা ফয়সলকে আমি অবাক হয়ে দেখতেই থাকলাম। একসময় সম্বিত ফিরলো। আমি হাতটাকে আবার সামনে বাড়ালাম। ঠিক ফয়সলের গলা বরাবর! আমার পাঁচ আঙ্গুলের ছাপ কেটে বসে গেল ফয়সলের গলায়। 
তীব্র গোঙ্গানির আওয়াজে আমি আত্মতৃপ্তিতে ভেসে গেলাম। মরেছে ব্যাটা! বেশ হয়েছে! 
হাত সরিয়ে নিলাম পরম উল্লাসে। 

কী আশ্চর্য! আমার সারা হাত কুৎসিত কালিতে একাকার হয়ে গেছে। কিন্তু...ফয়সলের কিচ্ছু হয়নি! সে মহা আনন্দে মোবাইলের বাটন টিপে চলেছে। আমার মাথায় ঘুরতে লাগলো... কিচ্ছু হয়নি ফয়সলের! কিচ্ছু হয়নি!
তাহলে এই তীব্র গোঙ্গানির আওয়াজ কোথা থেকে ভেসে এলো!
আমি ভয়ে ভয়ে আবার তাকালাম আমার হাতের দিকে। আমার হাতের কালি ছড়িয়ে পড়ছে সারা দেহে। আমার কনুই, বাহু, গলা, মুখ...না দেখেও বুঝতে পারছি ধীরে ধীরে সেই কালি আমার শরীরের আসল রঙটাকে মুছে ফেলছে। সমস্ত শরীরে কালি মেখে আমি উলঙ্গ হয়ে দাঁড়িয়ে আছি।

আমার সামনে জান্তব কিছু একটা গুঙিয়ে চলেছে। ঘোৎ ঘোৎ... 
অথচ সেই আওয়াজ কেউ শুনতে পাচ্ছে না
অলিক স্ব‌প্নে ডুব দি‌য়ে খুঁজ‌তে চাইনিক মন
তবুও যেন তু‌মি ছি‌লে নিঠুর আপন জন।
বক্ষমা‌ঝে জ‌ড়ি‌য়ে রে‌খে‌ছি তখন দ‌খিনা পবন কো‌ণে
‌নিছক তাহা অলিক ছিলনা, এখন হল ক্যা‌নে?

রঙ মাখানো সঙ সাজানো মি‌ষ্টি কথার ছ‌লে
‌বিদ্যু‌তের মত চমক দিত ঠোঁট দু'টো আর গা‌লে।
পান‌কৌ‌ড়ির মৎস শিকার নি‌শিরা‌তের জ‌লে
‌তোমার দেখা‌নো অলি ক স্বপ্ন সে কথাই ব‌লে।

দুঃখ ভি‌ড়ের ভাঁ‌জে ভাঁ‌জে স্বপ্ন ঘু‌ণে ধ‌রে
চাঁদমামা যতই হাসুক সে ধু‌কে ধু‌কে মা‌রে।
‌নি‌শি যাপন দিবা স্বপন আশা জাগায় ক্ষ‌ণে
রূপকথার পরী নাই আছে রাক্ষু‌সে কোপ ম‌নে।

ধ‌নে নয় প্রা‌ণে নয় পোড়ায় তুষান‌লে
‌বি‌ধি বাম নাই দাম অলিক স্বপ্ন ঝু‌লে।
মরুর ম‌রিচীকা প্রন‌য়ের তরীতে ভু‌লের মাশুল গো‌নে
যত রক্ত ঝ‌রে‌ছে তাহা অলিকক গোলা‌পের কাঁটা'র গু‌ণে।
তুমি নও
তোমার পোষাকটাই আমাকে এলোমেলো করে দিল।
আমি নগ্নতা ভেবেছিলাম তুমি বোঝালে সভ্যতা
তুমি যখন হেঁটে আসছিলে সেকি করতালি সবার
তারপর হেলেদোলে কোমর ঢুলে তুমি চলে গেলে।
ওটা ছিল সুন্দরী প্রতিযোগিতা, নিস্তেজ পুরুষগুলো 
মার্কস দিতেদিতে তোমাকে প্রথম বানিয়ে ছাড়ল
তারপর গভীর রাতে ক্লান্ত শরীরে তোমার বাড়ি ফেরা।
আমি বুঝালাম ধর্ম, পরিবার, সমাজ, সংসার
তুমি বুঝলে সকল আয়োজন শেকল দিয়ে বাঁধবার
তারপর ভুলিয়ে ভালিয়ে তোমাকে নিয়ে গেল 
অন্য একটা গ্রহে, যেখানে দিন রাত্রির নিয়ন্ত্রণ ওরাই করে।
আমিও বোঝাতে পারিনি, তুমিও বুঝতে চাওনি আর
তোমার অধিকার আর স্বাধীনতার ধোঁয়া তুলে
পণ্য বানিয়ে ছেড়েছিল তোমাকে, তুমি একটুও বুঝেলেনা 
অবাধ বাণিজ্যে মুক্তবাজার অর্থনীতির হিসেব নিকেশে
নারী কিভাবে পণ্য হয়ে যায়, তোমার ব্যাডরুমে ঢুকে গেছে
ওদের ক্যামরা, সবার মুখেমুখে তোমার পরিচিতি
যুব সমাজের মোবাইল স্কৃণে তোমার লাস্যময়ী ছবি
দেয়ালে দেয়ালে তোমার খোলামেলা পোষ্টার দেখে
প্রৌড়রাও হয়তো কিঞ্চিৎ সুড়সুড়ি অনুভব করে।
তুমি ভেবে নিয়েছিলে এটাইতো জীবন সত্য
দুই দিনের দুনিয়া শুধু ভোগ আর বিলাসের।
শুনেছি ইদানিং তোমার মেহাভংগ হতে শুরু করেছে
প্রতিযোগিতায় তোমার ক্রমিক ক্রমশ তলানির দিকে
শেষ চেষ্টা করেও ফাউন্ডেশান ধরে রাখতে পারছেনা
তোমার মুখের ভাজ, তোমার চৌহদ্দির সীমানায় যারা
ঘুরপাক খেতো একটু সংগ পাবে বলে, তারাও নাকি
ইদানিং মুখ ফিরিয়ে নিয়েছে, এমন করে তাকায় আর
মুচকি হাসে, খুব অসহ্য মনে হয় তোমার কাছে।
তারপর তুমি যখন ফিরে আসতে চাইলে সুস্থ্য গ্রহে
কেউ আর বিশ্বাস করতে চাইলনা তোমাকে
সবই তোমার ভ্রম বলে উড়িয়ে দিল সবাই।
দুনিয়াটা বধির এখন
স্বামীহারা বিগত যৌবনার অসহায় ক্রন্দন
কিংবা পিতৃহারা-রা যতই আহাজারীতে তোলপাড় করুক
এ লোকালয়টা মানবতার ভাগাড় যেন।
ফেরাউনের রক্ত চোখের সামনেও
ফুটেছে অনেক ফুল,

অস্ত গেছে অনেক সুর্য্ পূবদিক থেকে অস্তাচলে্ এসে, 
তবুও দাবি করা ‘এ সভ্য জামানায়
কেন জানি সেই প্রেতাত্মারা হানা দেয়
বর্ণজানা বুদ্ধিবৃত্তির এই সুসভ্য চরাচরে...।

চোখ মেললেই দেখতে পাই সবকিছুই আলোয় আলোয় ভরা
অথচ অন্তরের ব্যাপন প্রক্রিয়ায় 
হৃদ কোঠরে শোষিত হয় এ কোন আঁধার?
বাক যন্ত্রে মড়ক লাগা বিবেক শুধু আঁতকে উঠে
বর্ষনহীন আচম্বিতে গর্জে উঠা দেয়ার ঝলকানিতে …?

সবগুলো আর্তচিৎকার নির্যাতিতের কোথায় যেন হারিয়ে যায়
ইহধাম ত্যাগ করে চলে যায় অনেকেই, যারা না যেতে পেরে
কেরোসিনের কুপি হাতে অন্ধগলিতে খোড়াতে খোড়াতে ভাবে- সব ডুবোচর একদিন জেগে উঠবে
সাজিয়ে দিতে ফুলেল বাগান, তার সবই যেন অলিক, আকাশ-কুসুম।
তবুও উপায় খুজে খোড়াতে থাকা সম্মুখপানে, 
যদিবা উঁকি দেয় একবিন্দু আলো গুহাটার উল্টোদিখের মুখে…।
ইয়াসিন আজকে ১৫ দিন পর স্কুলে যাচ্ছে । সে সাতপাড় সরকারী বয়েজ স্কুলের সপ্তম শ্রেণীর ছাত্র। এত দিন সে স্কুলে যায় নি লজ্জায় । সে এবার ১ম সাময়িক পরীক্ষায় অংকে ছাড়া আর সব বিষয়ে ফেল করেছে । হেড স্যার ওকে ওর বাবা মা সহ স্কুলে আসতে বলেন । এই কথা শোনার পর থেকে সে মানসিকভাবে অসুস্হ বোধ করতে থাকে , বাবা মা কে সে তার ফেল করার কথা কিভাবে জানাবে তাই ভেবে । খেতে গেলে ওর খাবার গলা দিয়ে নামে না , টিভি দেখতে বসতে পারে না ,পড়তে বসতে ইচ্ছা করে না । প্রচন্ড ভয় আর লজ্জায় সে কি করবে বুঝতে পারছিল না ।পড়ার টেবিলে বসে ওর মনে ইচ্ছা হচ্ছিল জীবনটা একেবারে শেষ করে দিলেই ভাল হতো ,এত লজ্জার ভার আর টেনশন
সে আর নিতে পারছে না । 

ইয়াসিনের মা দেখলেন তার ছেলেটা কয়েকদিন ধরে লক্ষ্য করছেন তার ছেলের কি যেন হয়েছে ,
মনমরা হয়ে আছে , স্কুলেও যেতে চাইছে না ।। যে ছেলেটা স্কল থেকে ফিরেই খেলার জন্য হয়ে ব্যস্ত পড়ত আর গল্পের বই তো যখন তখন নিয়ে বসত কয়েকদিন ধরে সে এত চুপচাপ হয়ে রয়েছে কেন ?

ইয়াসিন আশিক পড়ার টেবিলে বসে ভাবছিল , তার মা বাবার মান সন্মানের কথা , আত্নীয় স্বজন পাড়া প্রতিবেশী কাছে তার মা বাবার মাথা হেট হয়ে যাবে যে একটা ফেল করা ছেলে । সবাই টিটকারী দিবে যে তারা তাদের ছেলেকে ভালভাবে মানুষ করতে পারেন নাই । সে স্কুলে যেতে চায় না ,কারন ক্লাসের বন্ধুদের কাছ থেকে তাকে 'ফেলটুস' কথাটা শুনতে হবে ।তার ইচ্ছা করছিল মরে যেতে , কিন্তু সেটা তো সমাধান নয় ।

চারদিন পর । সে ভয়ে ভয়ে মা কে তার ফেল করার কথাটা খুলে বলল । 
" আমি আগেই বুঝতে পেরেছিলাম, কিছু একটা হয়েছে তোমার রেজাল্ট নিয়ে ।" ওর কথা শুনে মা বলল ।
" হোচট খেয়ে তো সবাই পড়ে কিন্তু আবার উঠে দাঁড়াতে হয় ।" বাবা যে ওদের কথা শুনছিলেন তা ওরা বঝতে পারে নি । বাবার কথা শুনে ইয়াসিন চমকে উঠল । আবার ভয়ও পেল । 

বাবা বললেন , " জাপানী একটা প্রবাদ রয়েছে ,Fall down seven times , get up eight .জীবনের ব্যর্থতায় কখনও ভাববে না যে জীবনটা শেষ হয়ে গেছে । অমাবশ্যার পরেই নতুন চাঁদের আলো দেখা যায় । " ইয়াসিন আল্লাহ্‌কে ধন্যবাদ দিল যে তিনি ওকে এত ভাল মা বাবা দিয়েছেন ৷ ও মনে মনে প্রতিজ্ঞা করল যে বাকী জীবনে বাবা মায়ের অসন্মান হয় এমন কোন কাজ সে করবে না ৷বরং বাবা মায়ের দায়িত্ববান ছেলে সে হয়ে উঠবে৷৷

ইয়াসিন আর ওর বাবা রবিবার সকালে স্কুলে এল , প্রথমেই ওরা গেল হেড স্যারের রুমে , স্যারের সঙ্গে দেখা করতে ৷
স্যার ওর ক্লাস টিচারকে ডেকে পাঠালেন । 
ইয়াসিন কে দেখে ওর টিচার তাহসিনা ম্যাডাম হেসে বললেন , " ইয়াসিন তুমি স্কুলে এসেছ আমি খুব খুশি হয়েছি । আমরা সবাই চাই তুমি লেখাপড়া কর , অন্তত এসএসসি টা পাশ কর । নিয়মিত স্কুলে আসবে , মন দিয়ে লেখাপড়া করলে তুমি অবশ্যই ভালভাবে পাশ করবে ।" 
হেড স্যার বললেন , " তাহসিনা ম্যাডাম ও বোধহয় এতদিন পরে স্কুলে এসেছে তাই ক্লাসে যেতে লজ্জা পাচ্ছে । আপনি ওকে সঙ্গে করে ক্লাসে নিয়ে যান প্লীজ ।"
ইয়াসিনের বাবা বললেন , " আমি আপনাদের কাছে কৃতজ্ঞ যে আপনারা আমার ছেলেকে স্কুলে আসতে উৎসাহ দিয়েছেন , সাহায্য করেছেন ধাক্কা সামলে নিতে ।" 
হেড স্যার বললেন ," আমরা চাই কোন ছাত্রই যেন ফেল না করে ।এছাড়া বাবা মায়ের দায়িত্ব ছেলে মেয়েদের স্কুলে পাঠানো। বাড়িতে বসে যে লেখাপড়া হয় না , তা নয় কিন্তু স্কুলে পড়াশুনার পাশাপাশি অন্যান্য activities , যেমন সায়েন্স ফেয়ার , ক্রীড়া প্রতিযোগিতা , ক্লাসের বন্ধুদের সঙ্গে পিকনিকে যাওয়া এসব তো বাড়িতে বসে পাওয়া যাবে না । তাছাড়া স্কুলে যা শিখবে নিয়ম শৃংখলা সেটা বাড়িতে শেখানো সম্ভব নয়। তাছাড়া বাচ্চাদের মানসিক অবস্হা বুঝতে হবে শিক্ষকদের , পক্ষপাতিত্বের ব্যাপারে তাদের সর্তক থাকতে হবে এটা আমার স্কুলের শিক্ষকদের প্রতি আমার নির্দেশ আছে । আমার ধারনা সব বাচ্চারই কোন না কোন গুণ আছে । বাচ্চার ভিতরের প্রতিভা বিকাশ করানোর দায়িত্ব যেমন স্কুলের তেমনি মা বাবারও । " 

ইয়াসিনের বাবা বললেন , " নিশ্চয়ই আমি খেয়াল রাখবো যেন আমার ছেলে নিয়মিত স্কুলে আসে । অনেক ধন্যবাদ ।" 
ইয়াসিনের বাবা স্কুল থেকে চলে গেলেন তার কর্মস্হলে ।
ইয়াসিন এলো ওর ক্লাসে । ও তৈরিই ছিল ক্লাসের সবাই ওকে ' ফেলটুস' ডাকবে আর অন্যরা হাসাহাসি করবে । 
ইয়াসিন কে অবাক করে দিয়ে ওর বন্ধু রাহাত ওকে জড়িয়ে ধরলো । শাহিদ , রায়হান ,মাসুদ এমনকি ওকে অপদস্ত করার সুযোগ খুঁজে যে নাজিম 
সেও ইয়াসিনের সঙ্গে হাত মেলাতে এল । 
তাহসিনা ম্যাডাম সবাইকে উদ্দেশ্য করে বললেন ," তোমরা ইয়াসিনকে সাহায্য করবে ।যাতে সে ক্লাস সেভেন থেকে এইটে ওঠার পরীক্ষায় ভালভাবে পাশ করতে পারে । ও যদি ভালভাবে পাশ করে আমরা সবাই খুব খুশি হবো তাই না ?" 
ক্লাসের সবাই একসঙ্গে বলে উঠল , " জী ম্যাডাম আমরা সবাই ইয়াসিনকে সাহায্য করব । "
ইয়াসিনকে রাহাত বলল , " আমি তো আছি দোস্ত , তোর কোন চিন্তা নেই ।" 
ইয়াসিন মনে মনে ভাবল , স্কুলের বন্ধুরা আমাকে এত ভালবাসে জানতাম না । হেড স্যার, ম্যাডামরা সবাই কত আন্তরিক । সকালে স্কুলের দারোয়ান মামা ওকে জিজ্ঞাসা করছে ও কেমন আছে , এতদিন ও কেন স্কুলে আসে নি । আয়া খালারাও হাসিমুখে ওর সঙ্গে কথা বলেছে । সবার এত ভালবাসা স্কুলে না আসলে কি ও কোনদিন জানতে পারত ?
লাস্ট পিরিয়ডে পিটি ক্লাস । স্যার সবাইকে বললেন, " বার্ষিক ক্রীড়া প্রতিযোগিতা হবে সামনের ডিসেম্বর মাসে তোমরা কারা কারা পার্টিসিপেট করতে চাও ? '
রাহাত বলল , " আমি আর ইয়াসিন করব ।"
ইয়াসিন বলল , " দূর , আমি পার্টিসিপেট করব না । আমি তো বাড়িতে বসে এতদিন টিভি দেখছি আর ঘুমাইছি , sports আমি কিছু পারব না ।"
 Kaljoyee

 

রাহাত বলল , " দৌড়ে নাম দে , হারলে হারবি তাতে কি ?" 
ইয়াসিন বলল , " ঠিক আছে , স্কুলে প্রাকটিস করে যদি কোন উন্নতি হয় ।" 

দুই মাস পর ৷ আজকে বার্ষিক ক্রীড়া প্রতিযোগিতা সাতপাড় সরকারী বয়েজ স্কুলের । রাহাত আর ইয়াসিন ১০০ মিটার দৌড়ে নামবে । আজকে ইয়াসিনের মা বাবাও স্কুলে এসেছেন । প্রতিযোগিতার বিভিন্নগুলো ইভেন্টগুলো হলো চকলেট দৌড় , ব্যাঙ দৌড় , পিলো পাসিং , ১০০ মিটার ম্যারাথন দৌড় , রিলে দৌড় । সকালে জাতীয় সঙ্গীত গাওয়ার পর অনুষ্ঠানের উপস্হাপক মাহতাব স্যার প্রধান অতিথি এমপি কাওসার মাহমুদকে এবং অভিভাবকদের আসন গ্রহন করতে বলেন । এরপর বর্নাঢ্য উদ্বোধনী অনুষ্ঠানের মাধ্যমে সরকারী ডিগ্রী কলেজের মাঠে এই প্রতিযোগিতা শুরু হয় । ছাত্ররা দলগতভাবে মার্চ পাস্ট করে । শারিরীক কসরত আর ডিপ্লে প্রর্দশন করে ক্লাস নাইনের শিক্ষার্থীরা আর স্কাউটের সদস্যরা । দ্বিতীয় এবং তৃতীয় শ্রেনীর শিশুরা চকলেট দৌড় আর ব্যাঙ দৌড় প্রতিযোগিতায় অংশ নেয় ৷
১০০ মিটার দৌড়ে আর রিলে রেসে ইয়াসিন প্রথম স্হান পায় । ইয়াসিন নিজেই অবাক হয়ে যায় সে 
এতদ্রত কিভাবে দৌড়াতে পারল ? রাহাত সেকেন্ড হয়েও ইয়াসিন প্রথম হওয়ায় দারুন খুশি ৷ আসলেই জীবনে একটা ভাল বন্ধুর খুব দরকার ৷ ওস্কার ওয়াইল্ডর কথায় যে" একজন সত্যিকারের বন্ধু তোমাকে সামনের দিকে এগিয়ে নিয়ে যাবে "৷ রাহাত ইয়াসিনের তেমনি একজন বন্ধু ৷ অাজকের ক্রীড়া প্রতিযোগিতায় শিক্ষক শিক্ষিকাদের দৌড় আর অভিভাবকদের দৌড়ে অনেক মজা হয়েছিল ৷ পিলো পাসিং খেলায়ও সবাই অনেক আনন্দ করেছে , যদিও ইয়াসিনের বাবা অভিভাবক দৌড়ে কোন পুরস্কার পান নি , কিন্তু ইয়াসিনের মা পিলো পাসিংয়ে ৩য় হয়েছেন । 
সারাদিন আনন্দ উচ্ছাসের পর প্রতিযোগিতার পুরস্কার বিতরন করা হয় । 

ইয়াসিনের জন্য ছিল এটা অন্যরকম একটা দিন । সেদিন সে ফেল করা ছাত্র ছিল না , বিজয়ী হয়ে মা বাবার মুখ সে উজ্জ্বল করেছিল । তাদের সন্মানিত করেছিল আত্নীয় , পাড়া প্রতিবেশিদের কাছে ।
অনুষ্ঠানে বক্তব্য দেন এমপি কায়সার মাহমুদ ,তিনি বললেন,বললেন,শিক্ষার্থীদের শরীর ও মন ভাল রাখার জন্য ক্রীড়া অনুষ্ঠানের বিকল্প নেই ৷ পড়ালেখার পাশাপাশি শিক্ষার্থীরা খেলাধূলা ও সাংস্কৃতিক চর্চা করে তাহলে তারা বেশী ভালভাবে লেখাপড়ায় মনোনিবেশ করতে পারবে, পড়াশুনায় মনোযোগী হবে তাদের মন অন্য দিকে দিবেনা ৷ তারা নিজেদের যেন দক্ষ মানুষ হিসাবে নিজেদের তৈরি করতে পারে এজন্যে শিক্ষার পরিবেশ যাতে সুন্দর থাকে তার প্রতি এই শিক্ষা প্রতিষ্ঠানের হেড স্যার লক্ষ্য রাখবেন এটা আমার বিশ্বাস৷ এই বিদ্যালয়ের উন্নয়নের জন্য আমাদের পক্ষ থেকেও প্রয়োজনীয় সাহায্য সহযোগিতা করা হবে । সবাইকে ধন্যবাদ ৷" এরপরে বক্তব্য দিলেন হেড স্যার বললেন, " পড়াশুনার পাশাপাশি মেধা ও মননকে উজ্জীবিত রাখতে প্রয়োজন খেলা ও শরীর চর্চা । অভিভাবকরা ছেলেমেয়েদেরকে শুধু ডাক্তার ইঞ্জিনিয়ার বানানোর চেষ্টা করেন কেন ? কোন ছাত্রের যদি খেলাধূলা ভাল লাগে সে সে একজন খেলোয়াড় হতে পারে । বাবা মা এর তাকে উৎসাহ দেয়া উচিত । চাকরি করবে না হলে ব্যবসা , অনেক টাকা রোজগার করতে হবে , জমি লাগবে , আটটা দশটা বাড়ি বানানোর এসব চিন্তা আপনারা অভিভাবক অভিভাবিকারা বাচ্চাদের মাথায় ঢুকায়ে দিয়েন না দয়া করে , বাচ্চাদের তাদের মতন বেঁড়ে উঠতে দেন । বাচ্চাদের ভাল মানুষ বানানোর চেষ্টা করবেন , তাদেরকে নিজের দেশকে ভালবাসতে শেখাবেন , দায়িত্ববান নাগরিক হয়ে আপনারা আশা করি দেশের ভবিষ্যত প্রজন্মকে এমন কিছু শিক্ষা দিবেন যাতে তারা বড় হয়ে দেশের জন্য ভাল কাজ করতে পারে , মনে রাখবেন আমাদের সন্তান তারা আমাদের সম্পদ । অভিভাবকবৃন্দ আপনাদের প্রতি অনুরোধ সন্তানদেরকে আদর্শবান এবং সচ্চরিত্ররের অধিকারী করে গড়ে তুলেন ৷ আমি আমার বিদ্যালয়ের শিক্ষকদের নির্দেশ দিয়েছি যেন সারাদিন শুধু 'পড়' 'পড়' না বলতে থাকেন ৷ পাঠদান যেন আনন্দময় হয় তারা যেন সেই চেষ্টা করেন ৷ সারাক্ষণ এই 'পড়' 'পড়' কথাটা শুনতে কারোরই ভাল লাগবে না ৷ একটি শিক্ষা প্রতিষ্ঠানের মূল শক্তি সুন্দর ইমারত বা বহিরাবরণ নয়, বরং শিক্ষক শিক্ষিকাদের আন্তরিকতা ,মেধার বিকাশ সাধন এবং মানসম্পন্ন শিক্ষাদান করা ৷ আমরা চাই এই শিক্ষা প্রতিষ্ঠানে লেখাপড়ার পাশাপাশি খেলাধূলার উন্নয়ন৷ কম্পিউটার ক্লাসের জন্য একাডেমিক ভবন নির্মাণসহ এই প্রতিষ্ঠানে সামগ্রিক উন্নয়ন আপনারা প্রত্যক্ষ করবেন ৷ আজকের এই প্রতিযোগিতা ও পুরস্কার বিতরনী অনুষ্ঠান সফল করার জন্য আন্তরিকভাবে ধন্যবাদ জানাই বিদ্যালয়ের শিক্ষক শিক্ষিকাদের এবং শিক্ষার্থীদের ৷ তাদের নিরলস পরিশ্রম এই অনুষ্ঠানটাকে সফলতা দিয়েছে ৷ আপনারা যে আজকে উপস্থিত হয়েছেন এবং এত্তক্ষন ধরে আমার কথাগুলো শুনলেন বিরক্ত না হয়ে সেজন্য আপনাদেরকেও অসংখ্য ধন্যবাদ ৷" তুমুল করতালির মধ্যে দিয়ে হেড স্যার তার বক্তব্য শেষ করেন ৷


হেডস্যার এরপর সবাইকে কেক , মিষ্টি , সামুসা, সিংগারা আর চা দিয়ে অতিথিদের আপ্যায়ন করেন ৷

সবশেষে ক্রীড়া প্রতিযোগিতায় বিভিন্ন ইভেন্টগুলো অংশগ্রহণকারীদের মধ্যে ১ম,২য় ও তৃতীয় স্হান অধিকারীদের হাতে পুরস্কার ও ক্রেস্ট তুলে দেন প্রধান অতিথি , বিশেষ অতিথিবৃন্দ । 
আজকের দিনটার কথা ইয়াসিন কোনদিন ভুলতে পারবে না ৷
যদি তাল পাখার বাতাসে নেচে যেত মন,
দহনের জ্বলনে বাতাস এক শিহরণ। 
যদি বৃষ্টিতে ভিজে যেত ভালবাসার রং,
বিরহ হারাতো বিড়ম্বনাময় বহু ঢং।
অশান্তই থাকতো যদি সাগরের ঢেউ,
বুঝে নিতাম তাকে দিয়েছে ব্যথা কেউ।
খুশির বহরে যদি না আসতো বেদনা,
যেতো না বোঝা হাসি-খুশি আর যাতনা
সূর্য যদি আসতো হাতে কেমন হতো বলো
গা শিরশির করবে তুমি মহাশূন্যে চলো।
যদি তুমি স্বপ্ন দেখ অলিক চিন্তা ধারায়,
ক্ষণিক পরেই বুঝবে তুমি মিথ্যে সবই হায়!
গ্রাম বাংলার অনেক গল্প আপনারা শুনেছেন। আমরাও শুনেছি - ভূতুড়ে অদ্ভুতুড়ে অনেক । ছোটবেলায় তো সব চোখ বন্ধ করে বিশ্বাস করতাম। কিন্তু বড় হওয়ার সাথে সাথে এবং শিক্ষার জগতে প্রবেশ করার পর মনে অনেক জিজ্ঞাসা আসত। বিজ্ঞানের ছাত্রদের পক্ষে পরীক্ষা – প্রমান ছাড়া সব কিছু মেনে নেয়া কিছুতেই সম্ভব হতনা। তবে কিছু কিছু বিষয় ছিল বা আছে যার অস্তিত্ব আছে যেমন মানতে পারিনা, ঠিক তেমনি একেবারে কিচ্ছু নেই সে কথাও হলফ করে বলতে পারিনা। গ্রামের ছেলে হিসাবে আমরা দৈনন্দিন জীবনে অনেক কিছু অনুভব করেছি প্রত্যক্ষ ও পরোক্ষভাবে। যেগুলির বৈজ্ঞানিক ব্যখ্যা করা আজও সম্ভব হয়নি। 

আমি তখন ক্লাস নাইনে পড়ি। উত্তরবঙ্গে বর্ধিষ্ণু গ্রামে আমাদের বাড়ি। গ্রামের জীবন যাত্রা শহরের থেকে সম্পূর্ণ আলাদা। দিনের বেলার গ্রাম আর রাতের বেলার গ্রাম একাবারে ভিন্ন। দিনের বেলা গ্রামে চলে যেন উৎসব। ডাকা ডাকি, চিৎকার চেঁচামেচি, নিত্যদিনের ঝগড়াঝাটি লেগেই থাকে। লোক জন ছেলে মেয়ে বুড়ো বুড়ি অনবরত চলছে পথে ঘাটে। কত জন কত কাজে ব্যস্ত। বাড়িতে কাজ, মাঠে কাজ, পুকুর ঘাটে কাজ, নদীতে কাজ। গরু ছাগল হাঁস মুরগী চড়ছে এদিক ওদিক। সব নিয়ে মানুষ খুব ব্যস্ত। ঘর-বাড়ী, খেত-খামার, বাগান-পুকুর মিলিয়ে তাঁদের বিশাল কর্মক্ষেত্র। গ্রামের লোক ধূলো মাটিতে, জলে কাদায়, বনে জঙ্গলে সারাদিন অবলীলায় ঘুরে বেড়ায়। রাতেও চলাফেরা চলতে থাকে প্রয়োজনের তাগিদে। বিদ্যুৎ সরবরাহ তখন শুধু যে শুরু হয়নি তাই নয়, গ্রামের বহু মানুষ জানতই না বিদ্যুৎ কী এবং কী তার উপযোগীতা। যেখানে বিদ্যুৎ নেই সেখানে অন্ধকার দূর করতে লোক কেরসিনের ল্যাম্প ব্যবহার করে। যাতায়াতের সময় রাতে লোক লন্ঠন বা টর্চ লাইট ব্যবহার করে। যারা ব্যবহার করেছে তারা জানে এগুলির সীমাবদ্ধতা। খুব অল্প পরিসর আলোর বলয়ে দেখা যায়, আর তার বাইরে একটা বিশাল ছায়াময় পরিবেষ ছড়িয়ে থাকে। সেখান থেকেই সূচনা হয় অনেক গা ছম ছম করা অলিক কাহিনীর। সে কাহিনী ছিল সততই ভয়ের, বিশেষ করে ছোটদের কাছে তো অবশ্যই। উঠতি বয়সে আমরা বড় হবার তাগিদে সেই ভয়গুলোকে জয় করার চেষ্টা করেছি সাহস ও যুক্তি দিয়ে। তবে সব সময় যে সফল হয়েছি এমন নয়। তাছাড়া কিছু ভয়ের ব্যাপার তো সত্যি সত্যি ছিল অন্ধকার রাস্তায়। অলিগলি ঝোপঝাড় থেকে সাপ বিছা প্রায়ই বের হত। অনেক সময় সে সব ঘাতক প্রতিপন্ন হয়েছে। এছাড়া বন্য জন্তু বলতে শেয়াল ছিল অনেক। অবশ্য শেয়াল মানুষ দেখে ভয় পায়, পালিয়ে যায়। কাছে আসে না। হাতে টর্চ থাকলে তো কোন চিন্তাই থাকেনা। অনেক সময় আমরা গ্রামের রাস্তায় অন্ধকারে ঘুরেছি। দুই হাতে তালি বাজাতে বাজাতে আগানে বাগানে ঘুরেছি। আমাদের মোটামুটি চার পাঁচ জনের একটা দল ছিল। আমরা নানা রকম কাজ-অকাজ করে বেড়াতাম রাতের বেলা। অবশ্য এই ধরণের অকাজ করার কথা মাথায় এসেছিল বড়দের কাছ থেকে শুনে শুনে। বড়রা তাঁদের ছোটবেলার কীর্তিকলাপ বাড়িয়ে-চাড়িয়ে বলতো ছোটদের। তাঁরাও শিখেছিল তাঁদের বড়দের কাছ থেকে। অর্থাৎ এগুলি গ্রামের স্বীকৃত দুষ্টুমি, বংশপরম্পরায় চলে আসছে। ছোটরা এসব করে থাকে। এগুলো গুরুতর অপরাধ বলে গণ্য হয়না। গ্রামের মানুষ সবাই আপন। গ্রামের ছেলে মেয়ে মানে সবার ছেলে মেয়ে। তাই সবাই সবার ভালো মন্দ দ্যাখে। দরকার হলে শাসন করে। আবার বিষয় গম্ভীর হলে বাড়িতে রিপোর্টও করে। তাই ছোটরা গ্রামের বড়দের সমীহ করেই চলে। আমরা এখনও বড়দের যথেষ্ট সম্মান করে চলি।

পূজা পার্বণ উপলক্ষে গ্রামে অনেক কিছু সার্বজনীন হয়। অনেক সাংস্কৃতিক অনুষ্ঠান হয়। যাত্রা, থিয়েটার, পালাগান, আরও কত কি! কিশোর বয়সে আমরা সবাই সে সব দারুণ উপভোগ করে। কারণ সে সব উপলক্ষে সন্ধ্যার পর আমরা বাড়ির বাইরে থাকার অনুমতি পেতাম। নচেৎ সূর্য অস্ত যাবার আগে সবাইকে ঘরে ঢুকতেই হত। রাতে বাড়ির বাইরে থাকার সুযোগে ঐ বয়সে আমরা কিছু কিছু দুষ্টুমি বা অকাজ করেছি। যদিও সেগুলি নৈতিকভাবে ঠিক নয়। কিন্তু ঐ বয়সে এগুলি সবাই করে এসেছে। যা বলেছিলাম, জেনারেশন আফটার জেনারেশন চলে আসছে। সে রকম একটা কিছু করতে গিয়ে একবার কী যে ভয়ঙ্কর অবস্থা হয়েছিল তাই বলব এই গল্পে।

ভাদ্র মাসের কৃষ্ণ চতুর্থী বা শুক্লা চতুর্থী। পঞ্জিকাতে এই তিথিকে নষ্টচন্দ্র বলে উল্লেখ করা হয়। কথিত আছে যে এই তিথিতে চাঁদ দেখা নাকি অশুভ। চাঁদের কলঙ্ক মানুষের গায়ে লাগে। সেই কলঙ্ক থেকে মুক্তি পাওয়ার জন্য ছোট খাট অনৈতিক কাজ করার রীতি। অর্থাৎ ছোট মাপের কলঙ্ক গায়ে মেখে বড় সড় কলঙ্ক থেকে বাঁচা যায় এই নষ্টচন্দ্রে। আমার প্রশ্ন ছিল কলঙ্ক যদি লাগে তাহলে চাঁদ দেখার দরকারটাই বা কী সেদিন? আসলে এটা একটা বাহানা কিছু দুষ্টামি করার জন্য, বিশেষ করে উঠতি বয়সে ছেলে ছোকরাদের রাত্তিরে বাড়ির বাইরে ঘোরার রোমাঞ্চ। একবার ভাবুন মাঝরাতে গ্রামের ঐ নিস্তব্দ পরিবেশ। সমস্ত গ্রামের লোকেরা ঘুমিয়ে আছে। নানা ধরণের বড় ছোট গাছপালা বিশালাকায় কালো দৈত্যের মত ভৌতিক চেহারা ফুটিয়ে তুলেছে। মৃদুমন্দ হাওয়াতে সে সব গাছের সচল ছায়া মায়াময় পরিবেশ সৃষ্টি করছে। চারিদিক ঘুটঘুটে অন্ধকার। পাশে দাঁড়িয়ে থাকা লোককেও চেনা যাচ্ছেনা। এখানে সেখানে ঝোপ জঙ্গল। অসংখ্য জোনাকি উড়ে বেড়াচ্ছে। গাছের ডালে ঝুলছে বাদুর, বসে আছে প্যাঁচার মত পাখী। এই সব নিশাচর পাখীদের কর্কশ ডাক, ঝিঁঝিঁ পোকার অবিরাম ঝিঁঝিঁ রব রাতের নিস্তব্দতা চিরে আমাদের কানে আসছে। হঠাৎ পাখীদের ডানা ঝাপটানোর আওয়াজে গাঁ শিঊরে উঠছে। দূর গাঁয়ের কুকুরদের ঘেউ ঘেউ ডাক শোনা যাচ্ছে। তারমাঝে হাঠাৎ সামনের জঙ্গল থেকে একসাথে অনেকগুলো শেয়ালের হুক্কাহুয়া ডাক শোনা গেল। দ্বিতীয় প্রহরের ঘোষণা। তাই শুনে কুকুরেরা ভুকতে লাগলো। হাওয়ার ঝোকায় কোন গাছের পাতা জোরে নড়ে উঠল কিংবা পাশ দিয়ে স্যাত করে সরীসৃপ চলে গেল। আশে পাশে কোথাও থেকে সাপ ব্যাঙ ধরলে যে রকম আওয়াজ হয়, তাও আসছে। কেমন গা ছম ছম করছে না? আসলে এই গা ছম ছম কে জয় করে আমরা কিছু একটা করব এই রোমাঞ্চের জন্যই তো আমাদের রাতের অভিযান।

নষ্টচন্দ্রে কী ধরণের অনৈতিক কাজ করা হয়? কারও বাড়ির গোয়ালঘর থেকে একটা বা দুটো গরু খুলে নিয়ে অন্য কারও গোয়ালঘরে বেঁধে রাখা হয়। কারও বাড়ির গরুর গাড়ী টেনে নিয়ে গিয়ে অন্য কোথাও রেখে আসা হয়। কারও কুয়োর পাড় থেকে বদনা সরিয়ে রেখে দেয়া হয়, যাতে সকালে উঠেই ওদের মাথা খারাপ হয়ে যায়। কারও গাছ থেকে নারকেল, শসা, বাতাবীলেবু পেড়ে খাওয়া হয়। পরদিন সকালে উঠে ঐ সব বাড়ির লোকেরা অজানা লোকেদের উদ্দেশ্যে গালমন্দ করবে। আমরা শুনে মজা পাব।

কিছু কিছু লোক আছে যারা ছেলেদের বেয়ারাপনা দ্যাখে সবেতেই। সামান্য কারণে খ্যাচখ্যাচ করে সারা বছর। তাঁদের জন্য একটু বড় মাপের কিছু করতে পারলে বেশী মজা হয়। যদিও একটু বেশী গালমন্দ খেতে হয়, তাতে কোন রাগ আমাদের নেই। বরং তাতে পূণ্য আরও বেশী, মজাটাও অনেক। ভূতের মত দেখতে কাকতাড়ুয়া অথবা কাদামাটির কোন মূর্তি বানিয়ে কারও বাড়ির দরজায় রেখে, তেল সিঁদুর লাগিয়্‌ ফুল বেলপাতা দিয়ে পূজো করে আসতে পারলে তো আর কথাই নাই। সকালে উঠেই তীব্র গালাগাল শুরু হয়ে যায়। এইগুলি করতে হলে একটু বেশী রাতে বের হতে হয় এবং বেশী সাহসেরও দরকার। বেশী রাতে বাড়ি থেকে বের হয়ে আসা অনেক বিপজ্জনক। বাড়ির কেউ জানতে পারলে আর রক্ষা থাকবে না। কিন্তু আমরাও নানা ফন্দি করে বাইরে বের হোতাম।

হারাধন ওরফে হারু ছিল আমাদের ওস্তাদ। সে গাছে চড়া থেকে শুরু করে সব রকম কাজে ছিল পটু। কিন্তু তাঁর দুটো সমস্যা ছিল। এক, খাওয়ার পর রাত্তিরে আর সে জেগে থাকতে পারত না। ঘুমিয়ে পড়ত। দুই, হারুর মা অনেক রাত পর্যন্ত জেগে সংসারের কাজ করত। নষ্টচন্দ্রে কী করা হবে তার প্ল্যান দিনের বেলাতেই করা হয়। হারু তাঁকে ডেকে তোলবার অভিনব পন্থা বের করেছিল। তাঁর শোবার ঘরটা ছিল ঠিক পাঁচিলের গাঁয়ে লাগানো। ও শোবার ঘর থেকে জানালা দিয়ে পাঁচিল পার করে একটা সূতো বাইরে ঝুলিয়ে রাখত বিকেল বেলাতেই। সরু সুতো কারও নজরে আসতো না। রাত্রে ঘুমোবার আগে এই সূতোর অন্য প্রান্ত ওর এক হাতে বেঁধে নিত। কোন একজন বন্ধু এসে বাইরে থেকে সূতো ধরে টানলে ওর ঘুম ভেঙে যেত। সূতোটা ভেতরে টেনে নিলে বোঝা যেত যে সে জেগে গেছে। তারপর হারু বাইরে বেরিয়ে আসত।

দিনের বেলায় প্ল্যান করে যতিন একবার সারাগ্রাম চক্কর মেরে নিয়েছে। যাকে এখন রেকি করা বলে। আমাদের মনে আছে বিশুকাকা গতবার খুব গালাগাল দিয়েছিল। অবশ্য সেবারে একটু বাড়াবাড়ি হয়ে গেছিল। বিশুকাকা রাতে গ্রীষ্মকালে বৃষ্টিবাদল না হলে ওদের বৈঠকখানার বাইরে খাটিয়া পেতে ঘুমত। বিশুকাকার আবার প্রতিদিন রাতে একটু মদ্য সেবনের অভ্যাস ছিল। তাই একবার ঘুমিয়ে গেলে সে একেবার কুম্ভকর্ণ। গতবার নষ্টচন্দ্রে আমরা চারজনে মিলে ঘুমন্ত অবস্থায় ওকে খাটিয়া সুদ্ধ তুলে নিয়ে বাড়ির পাশে আম বাগানে রেখে এসেছিলাম। নেশাগ্রস্থ বিশুকাকা টেরও পায়নি। শেষ রাতে ঘুম ভেঙে গেলে ভয়ে “ভুত ভুত” করে প্রাণপণ চিৎকার করতে করতে ছুটে এসেছিল বাড়ির দিকে। সে চিৎকার শুনে পাড়ার অনেকে ছুটে গেছিল। সে ভেবেছিল তাঁকে ভূত তুলে নিয়ে এসেছে বাগানে। যদিও সকালে আমাদের দিকে তাকিয়ে কিছু বোঝবার চেষ্টা করেছিল। কিন্তু হাতে হাতে ধরতে না পারলে তো আর কিছু করার থাকেনা। তবে নাম না করেই সে যথেচ্ছ গালাগাল দিয়েছিল। সবাই পরে বুঝে গেছিল যে এটা নষ্টচন্দ্রের নষ্টামি।
 Kaljoyee

 

কেউ কেউ মন্তব্য করেছিল, “গ্রামের ছেলে ছোকড়ারা আজকাল বড্ড বেয়ারা হয়ে উঠছে। এর একটা বিহিত হওয়া দরকার”।
কেউ আবার বলেছিল “নষ্টচন্দ্রে এমনটা হয়েই থাকে”। 

তাই ঘটনার বেশী উথাল পাথাল না করে সবাই শান্ত করেছিল বিশুকাকাকে। এবারে আমরা প্ল্যান করেছি ওদের গরুর গাড়ীটা ওদেরই পুকুরের জলে ফেলে দেব। ডুবে গেলে চট করে দেখতে পাবে না। খুঁজে খুঁজে হয়রান হবে। অবশ্য দুপুরে রোজ অনেকেই ঐ পুকুরে চান করে। তখন তো পেয়েই যাবে। সেই মত ঠিক হল, আমি, হারু, বারীন আর যতিন চার জন একটু বেশী রাতে বের হব। আমি হারুকে ডাকব হারুর মা শুয়ে পড়লে, রাত এগারোটার পর। তারপর আমরা দু’জনে বিশুকাকার বাড়ির দিকে যাব। যতিনের বাড়ি ঐ দিকে তাই বারীন পড়ার নাম করে যতিনের বাড়িতে রাতে থাকবে। ওরা দুজনে ওখানে ঠিক সাড়ে এগারোটায় এসে যাবে। ততক্ষনে আমি হারুকে নিয়ে পৌঁছে যাব। 

হারু প্ল্যানমাফিক হাতে সূতো বেঁধে ঘুমিয়ে পড়েছিল। তখন অনেক রাত। চারিদিক নিস্তব্দ। সবাই ঘুমিয়ে পড়েছে। গ্রামের লোক কাজে কাজে ক্লান্ত থাকে। তাই চট করে কারও ঘুম ভাঙে না। ঘুমের মধ্যে হারুর মনে হল হাতের সূতোয় টান পড়ছে। ওর ঘুম ভেঙে গেল। হারু উঠে দেখল ঘড়িতে তখন ঠিক এগারোটা বাজে। ভাবল সমু এক্কেবারে ঠিক সময়েই এসেছে। হাতে বাঁধা সূতোটা টেনে ঘরে নিয়ে এলো। লন্ঠনের আলোটা একটু বাড়িয়ে টর্চটা খুঁজল। পেলো না। মনে পড়ে গেল টর্চটা ওর বাবা নিয়েছিল সন্ধ্যাবেলা বাইরে যাবে বলে। ফিরে এসে হারু ঘুমিয়ে গেছে দেখে আর দেয়নি। ঘুম চোখে হারু কালো রঙের শার্টটা গাঁয়ে চড়াল। দরজার শিকলে আওয়াজ যাতে না হয় সেইভাবে খুব সন্তর্পণে হারু দরজা খুলে প্রথমে উঠোনে নামল। এদিক ওদিক দেখে বুঝে নিল বাড়ির কেউ জেগে আছে কিনা। তারপর উঠোন পেরিয়ে বাড়ির সদর দরজাটা খুলল। বাইরে বেরিয়ে হারু সোজা হাঁটতে লাগলো যেমন প্রতিবার করে থাকে। এই সময় এখানে দাঁড়িয়ে কথা বলা উচিৎ হবে না এবং দু জনকে একটু তফাৎ রেখেই হাঁটতে হবে। একসঙ্গে দুজনকে যদি কেউ দেখে ফ্যালে সন্দেহ হবে। কিন্তু একজন কারও নজরে এলেও, তেমন কিছু সন্দেহের ব্যপার থাকবে না। কারণ গ্রামে অনেকের বাড়িতে তখন শৌচালয় ছিলনা। তাই তাঁদের অনেকেি বাইরে বেরিয়ে আসত বাথরুমের কাজ সারতে। তবু হারু একবার আলো আঁধারে নিশ্চিত হবার জন্য দেখেছিল ওর সামনে আমি আছি কিনা। ঘুমচোখে সে দেখছিল কেউ তো একজন হাঁটছে ওর সামনে - একটু দূরে। অস্ফুট স্বরে নাকি আমাকে একবার ডাকবার চেষ্টাও করেছিল হারু। কেউ শোনেনি, কোন উত্তর আসেনি। সাধারনত ঐ সময় কেউ কোন কথা বলা হয়না। পাড়ার কুকুরগুলো আমাদের চেনে। দেখলেই দৌড়ে কাছে আসে। কোন আওয়াজ করেনা। গায়ের গন্ধ শুঁকে আবার ফিরে গিয়ে গুটিমেরে শুয়ে পড়ে। ওরা জানে আমরা নিশাচর। মাঝে মাঝে রাতে বের হই। হারু হাঁটছে। হারু দেখছে তাঁর আগে আমি হাঁটছি। হারু চাপা গলায় সামনের লোকটিকে আস্তে হাঁটতে বলছে। কিন্তু সামনের লোকটি কিছু শুনছে না। হারু জোরে জোরে হাঁটছে তাঁকে ধরবে বলে। কিন্তু তখন সামনের লোকটিও জোরে হাঁটছে। “এই সমু দাঁড়া, একসাথে যাব”। চাপা গলায় হারুর কথা শুধু হারুই শুনল।

এইভাবে বেশ কিছুটা দূর চলে গেছে। আর একটু গেলেই বিশুকাকার বাড়ি। সেখানেই রাখা আছে গরুরগাড়ী। বিকেল বেলায় ঘুরতে ঘুরতে দেখে রাখা হয়েছিল। হারু ভাবছে সমু দাঁড়াচ্ছে না কেন? হঠাৎ তাঁর মনে একটা ভয় মিশ্রিত সন্দেহ হল, সামনে সমু আছে তো? কথা না হয় বলা যাবে না, কিন্তু এখন তো দাঁড়াবে? এখান থেকে একসাথেই যাওয়ার কথা। আজ ওর হোল কি? ভাবতে ভাবতে হারু একেবারে বিশুকাকার গাড়ীর কাছে এসে পৌঁছে গেছে। হারু দেখল সে ওখানে একা। সেখানে আর কেউ নেই। “সমু? তুই কোথায়? তোকে দেখতে পাচ্ছি না”। দু’তিন বার ডেকে, সামনে পেছনে কোথাও যখন সমুর দেখা পেলনা, তখন মনে হল তাহলে ওর সামনে এতক্ষণ কে হাটছিল? 

ওর মনে পড়ে গেল “নিশিডাকা”র কাহিনীগুলো। রাত্রে কাউকে ডাকতে বলে ঘুমোলে মানুষ এই নিশিডাকের খপ্পরে পড়ার সম্ভাবনা থাকে। ঘুমন্ত অবস্থায় শুনতে পায় যাকে ডাকতে বলা হয়েছে সে এসে তাঁকে ডাকছে। সে ঘুম চোখে উঠে দরজা খুলে সোজা হাঁটতে লাগে। দ্যাখে যে ডেকেছিল সে তাঁর সামনেই আছে। হারু জানত নিশিডাক কী। এও জানত যে রাতে ঘুমিয়ে থাকলে যেই ডাকুক না কেন, একডাকে সাড়া দেয়া বা বাইরে বেরিয়ে আসা একদম উচিৎ নয়। অন্যথায় এই ধরনের অলৌকিক ঘটনা ঘটতে পারে। কখনও কখনও প্রাণ সংশয়ও দেখা দেয়। অথচ হারুর মনে ঘুনাক্ষরে মনে আসেনি যে এটা “নিশিডাক” হতে পারে। “নিশিডাক” মনে হতেই হারুর হাত পা কাঁপতে লাগলো। ঘুমের ঘোরে তাঁর মনে হয়েছিল কেউ সূতো ধরে টেনেছে। সমুর ডাকার কথা ছিল তাই বাড়ি থেকে বেরিয়ে সে সমুর মতই কাউকে দেখেছিল। এখন বুঝতে পারছে যার সাথে সে এসেছে সে সমু নয়। তাহলে কে ছিল? হাত পা যেন ঠান্ডা বরফ হয়ে আসছে। ভয়ে গলা শুকিয়ে কাঠ। চিৎকার করতে গেলে গলা দিয়ে আওয়াজ বের হল না। তারপর কি হয়েছিল হারুর আর মনে নেই কিছু।

ওদিকে আমি হারুর বাড়ির বাইরে পাঁচিলের এ প্রান্ত থেকে ও প্রান্ত তন্নতন্ন করে খুঁজে কোথাও সূতোর দেখা পেলাম না। ভাবলাম, “ব্যটা নিশ্চয় ভুলে গেছে সূতো ঝোলাতে”। আমি মরিয়া হয়ে দেয়ালে ঠুক ঠুক করে আওয়াজ করলাম। বেশী জোরে করতে পারছিলাম না। পাছে কেউ জেগে গিয়ে আর এক অনর্থ বাধায়। বেশ কিছুক্ষন অপেক্ষা করার পরও যখন হারু বের হল না, তখন আমি আর দেরী না করে বিশুকাকার বাড়ির দিকে রওনা হল। বারীন আর যতিন ওদের জন্য অপেক্ষা করবে। যতটা সম্ভব পা চালিয়ে হাঁটছিলাম। ভাবছিলাম এমন ভুল তো হারু কখনও করেনা। অন্য কোন ব্যপার নেই তো! হয়তো হারুর বাড়ির লোক টের পেয়ে গেছে। তাই ওকে আজ একলা শুতে দেয়নি। 

আমি বিশুকাকার বাড়ির কাছে পৌঁছে দেখি যতিন আর বারীন অচেতন হারুকে উঠাবার চেষ্টা করছে। 
ভয় পেয়ে আমি জিজ্ঞেস করল, “কি হয়েছে হারুর? ও এখানে আগে এলোই বা কেন”?
“ওসব কথা পরে হবে। এখন একে নিয়ে তাড়াতাড়ি চল এখান থেকে”। বারীন বলল।
আমরা তিনজন মিলে হারুকে যতিনের বাড়িতে নিয়ে এলাম। মাথায় ও চোখে মুখে জল দেয়া হল। হাত পাখা চালিয়ে মাথায় হাওয়া করা হচ্ছিল। আমরা সবাই প্রার্থনা করছিলাম, “ঠাকুর ওর জ্ঞান ফিরিয়ে দাও”।

হারুর জ্ঞান ফিরল। ও শুয়ে আছে যতিনের বাড়িতে। সামনে আমাদের দাঁড়িয়ে থাকতে দেখে ও অবাক। তাড়াতাড়ি উঠে বসবার চেষ্টা করছিল। ওরা ওকে শুইয়ে দিল। 
চোখেমুখে অনেক জলের ঝাপটায় জামার অনেকটা ভিজে গেছে। সে সব দেখে হারু জানতে চাইল, “কি হয়েছে আমার”? 
“তুই বল তোর কি হয়েছিল?” আমি বললাম।


হারু তখন ফ্যাল ফ্যাল করে তাকিয়ে আছে। মনে করবার চেষ্টা করছে রাতের ঘটনা। আমরা প্রচন্ড ভয় পেয়েছিলাম হারুকে অজ্ঞান অবস্থায় পড়ে থাকতে দেখে। 

হারু বলল, “আমার হাতে সূতোর টান পড়তেই বূঝলাম, তুই এসে গেছিস। আমি আর দ্বিতীয়বার সূতো টানার অপেক্ষায় থাকিনি। মনে হয় সেটাই ভুল হয়েছে। উঠে দেখলাম ঘড়িতে এগারোটা বাজে। আমি তাড়াতাড়ি সার্ট গাঁয়ে দিয়ে বেরিয়ে এলাম। সদর দরজা খুলে দেখলাম ‘ঐ তো সমু দাঁড়িয়ে আছে একটু দূরে’। আমি চলতে শুরু করতেই সমু চলতে শুরু করলো। ঠিক সেই সময় পাশের বাড়ী থেকে নরেনদা কাশতে কাশতে বের হয়ে আসছিল। সে যাতে আমাকে না দেখে ফ্যালে, আমি তাড়াতাড়ি হেঁটে ঐ রাস্তাটুকু পার হয়ে এসেছিলাম। সমু আমার সামনেই হাঁটছিল। তোকে ডেকেছি, যদিও খুব নীচু গলায়। কিন্তু তুই দাঁড়াচ্ছিলি না। এখানে এসে দেখলাম তোরা কেউ নেই। তখন আমি প্রচন্ড ভয় পেয়ে গেছিলাম। তারপর আমি আর জানি না”।

তখনও সকাল হয়নি। আমরা চার জন খুব নীচু গলায় কথা বললেও যতিনের মা টের পেয়ে গেলেন। যতিনের মা সব কিছু জানতে পেরে খুব বকেছিলেন যতিনকে। হারুর জ্ঞান ফিরলে যতিনের মা হারুকে এক কাপ গরম দুধ এনে দিলেন। চার জনের মধ্যে হারুই ছিল সবার ছোট। ক্লাস এইটের ছাত্র।

মাসীমা মানে যতিনের মা বলেছিলেন, “রাত-বিরাতে একা কখনও এই ভাবে বের হয়ো না, বাবা। বিশ্বাস-অবিশ্বাস কোন মানে রাখেনা। বিশ্বাসের যেমন অস্তিত্ব আছে। অবিশ্বাসেরও তেমনি অস্তিত্ব আছে। মনে রেখ কল্পলোকও একটা জগৎ। তোমরা দেখতে পাওনা বলে তা নেই, এই ধারণা ভুল। ভগবান দেখনি কিন্তু তাঁকে বিশ্বাস তো করছ। ঠিক তেমনি শয়তানও দেখনি। তাহলে তাঁকে অবিশ্বাস করবে কেন? এই ধরণের ঘটনা ঘটে বলেই সাবধান করা হয় তোমাদের। আমাদের চারিদিকে অনেক রকম শক্তি ঘুরছে। কোনটা কখন কোথায় থাকে, আর কী ঘটায় কেউ জানে না”। গ্রামের সামান্য লেখাপড়া জানা মহিলা এতবড় একটা তত্ত্ব খুব সাধারন ভাবে বুঝিয়ে দিয়েছিলেন আমাদের। গ্রামের লোকেরা স্কুল কলেজে যান না বটে কিন্তু তাঁদের জ্ঞান অনেক উঁচুতে। জীবনের অভিজ্ঞতা দিয়ে শেখা জ্ঞান আমরা সেদিন গ্রহণ করেছিলাম।

সকাল হবার আগেই হারুকে ওদের বাড়ীর দরজায় ছেড়ে দিয়ে আমরা যে যার বাড়ি চলে গেছিলাম। সে রাতে আমাদের “নষ্টচন্দ্র” মিশন অসফল হয়েছিল। কিন্তু আমরা একটা শিক্ষা নিয়েছিলাম। তারপর থেকে আমরা কখনও ঘুম থেকে একডাকে সাড়া দিইনা। “নিশিডাকা” দ্বিতীয় বার ডাকে না, তৃতীয় বার তো কখনও না।
বিশ্ব জুড়ে অশান্তি আজ অলিক নীতির ফলে
অলিক কাজে ছুটছে মানুষ তরঙ্গের-ই তালে।
সত্যের মশাল ধরতে যেন পাহাড় সম বাঁধা,
সত্যকে ফেলছে গিলে অলিক নীতির রাজা।
যুবকেরা নিথর হয়ে দেখছে সত্যের সাঁজা,
সাধুর বেশে অলিকেরা বনছে দেশের রাজা,
ধুকে ধুকে মরছে কত অগণিত প্রজা।
সরল পথের যাত্রীরা সব ওদের গলার কাঁটা,
গর্জে ওঠো, নস্যাৎ করো অলিক জাতির পাটা।
নীরবতায়, তোষামোদে মুছবেনা অলিক স্মৃতি,
সাম্য ঐক্য সু শিক্ষাই হটাবে অলিক নীতি।
চলো চলো ঐক্যের বলে অলিকবাদ রুখতে,
আর নয় নীরবতা, চলো সত্যের গান গাইতে।
কাছের মানুষগুলো না বলে না কয়ে হুটহাট চলে যায়
গলে যায়, পঁচে যায়, না ফেরার দেশে রয়ে যায়,
এইতো দেখি আবার ঘাড় ফিরিয়ে দেখি নাই
বন্ধ চোখে ডেকে যেনো বলে, সময় ফুরালো-এবার তবে যাই!

ফেটে যায় ভিতর ফেটে যায়, ফেটে যায়-চোখ যায় ফেটে
কপালে মৃত্যু তিলক রেখেছেন প্রভু সেঁটে!
কে কার, কার কে? নিজেই কেবল নিজের, আহা কষ্ট
দিন যায় মোহ কেটে যায়, চোখের সম্মুখ জরাজীর্ণ জীবন পষ্ট।

কত পরিচিত মুখ হলো অপরিচিত
ছিঁড়ে গেলো সহসা বন্ধনের সূতো
হুম মানুষ মরে যায়, কথা রেখে চলে যায়
মৃত্যুর মিছিলে ঝরে হাহাকার অবিরত।

ভাল লাগে না দুনিয়ার রঙ্গমঞ্চ, ভুলে যাই সব ভুলে যাই
ঠোঁট উল্টিয়ে বলে যাই আনমনায়, এই দুনিয়া ধুচ্ছাই।
খিলখিলিয়ে হাসলেই, ধক ধক কেঁপে উঠে বুক
জলে ভেসে যায় হা হুতাশ, আহা এই দুনিয়ার যত সুখ!

কিছুই না, না না না কিছুই না, ক্ষণস্থায়ী সুখ, আঁকড়ে ধরা কড়ি
ব্যাংক ব্যালেন্স, বিত্ত বৈভব, প্রাসাদ অট্টালিকা- সময় বসায় বুকে বার্ধক্যের ছুরি।
তবু সেজে থাকি, তবু উত্তম রঙচঙা পোষাকে ঢেকে থাকি
এ কেবল মৃত্যু ভুলে থাকার মন্ত্র, দেই নিজেকেই ফাঁকি!

ভয় লাগে খুব ভয়, বন্ধ চোখে দেখি গোর, মাটি, ঘুরঘুট্টি আঁধার
কি হবে আমার, কে হবে আমার, কেমন করে থেকে যাব একা
মিটে না আশ, হয় না সমাধা এ অলীক ধাঁধার।

আনন্দ উল্লাস সব মাটি লাগে ছাই লাগে, লাগে আমায় বিমর্ষ
কিসের তরে তবে হিংসা অহম ঈর্ষা স্বার্থ, কিসের তরে এ অমর্ষ!
ক্ষমা করো আমার আল্লাহ, দাও কাটিয়ে দুনিয়ার মোহ
আপন হবে আমার মাটি, আঁধারে একাকিত্বে, নয় আমার এই ইহ।
চলো আর একবার উল্কাপাত দেখি পূব আকাশে
বেহায়া সুর্যের ছিনিমিনি ঘৃণা করতেও ঘৃণা হয়।
সৌরজগতে সূর্যের পতন হয়েছে এক’শ কোটিবছর
জ্যোতি খেয়েছে ধুরন্দর ব্লাকহোল
তারপর থেকে এই পর্গনায় পূর্ব থেকে পশ্চিমে
আলোর কষ্টি ফেনায় পথ চলা ।
এই ছাপোষা আলোয় দিক খোঁজা মরুর বুকে আলেয়া
চলো জোনাকীর কাছে যাই, তার ছড়ানো আলোয়
পারকরি জীবনের কালো পথ ।
ধুসর আকাশের নিচে পৃথিবীর অলিগলিতে
নেমেছে আজ বৃত্তের অমাবশ্যা
জোনাকীরাও এখন চাঁদনী খেয়ে আঁধার বিয়োয়।
রঙিন কল্পনায়। তার চেয়ে ভালো চলো – 
তুমি আমি শরীর মশাল করে বইয়ে চলি ঝলসানো দেহ 
দুইয়ে মিলে আলোকিত করি সম্মুখে আঁধার যত।
ভালবাসি ভালবাসি হুদাইখালি এক কথা
কোনডা তুমি বাসলা ভালো-
দেহাও তুমি হেই পাতা।
গুট দিবা ঘুঙুর দিবা,বিছা দিবা মিছা না,
বাপে ভায়ে দিল শ্যাষে ষোল আনায় বিশানা।
নোলক দিবার শোলক কইয়া দিলা কোলে পুলাপাইন,
এ্যাহন নাহি পুলায় দিব-
এইডাতো এ্যাহন কইবাইন।

শাড়ি চুড়ি সবি দ্যাও, বলনা তার দাম কত
আমার মনে খটকা লাগাও তোমার মনের মন মত।
আইজ দিমুনা কাইল দিমু-
কাইলে কাইলে খাইযে গাইল,
সবি তোমার কামে লাগে আমি ফোটাই ভাতের চাইল।

কামের সমে কাম রাইখা হুইয়া হুইয়া গুম পারো,
যাবার সমে তাড়াহুড়ো,গামছা কনে লুঙ্গি কই-
পানি তোলো, সাবান আনো- আগে গিয়া ভাত বাড়ো,
এ্যাতো কামের ভীড়েও বলি-বাচ্চা ঘরে হাত ছাড়ো।
শরতের আকাশ দেখেছি

তোমার ও চোখে

আউলা কেশে কাশফুল

শিউলি ঝরে মুখে।

অলীক ভাবনায় পাশে যাই

করি কত ভুল

কোন ছলানায় কাছে পাই

ভেবে হই আকুল।

নদীর চরে দু’টি শালিক

গোধুলীতে কোলাহল

দিবানিশি আশা জাগে বুকে

পাওয়ার সুখে ব্যাকুল।

দখিন হাওয়া মাতাল করে

উড়ে যায় মন

হৃদয়ের ঘরে রাখব তোমায়

তাই ভাবি সারাক্ষণ।
রাত দুটো। শর্মিষ্ঠার ঘুম ভেঙে গেল।দেখে আদিত্য পাশে শুয়ে নেই। টয়লেট করতে উঠে দেখে পাশের ঘরে আলো জ্বলছে।টয়লেট করে উঁকি মেরে দেখে আদিত্য মোবাইলে কথা বলছে। একটু অবাক হলেও আদিত্যকে কিছু না বলে শুতে চলে গেল। বিছানায় এসে দেখে আর্য ওর জায়গা দখল করে আড়াআড়ি ভাবে শুয়ে আছে। ছেলেকে ঠিক করে শুইয়ে ওর পাশে শুয়ে পড়ল শর্মিষ্ঠা। 
এরপর অনেকদিনই শর্মিষ্ঠার মাঝরাতে ঘুম ভাঙলে দেখেছে, আদিত্য পাশে শুয়ে হোয়াটস-অ্যাপে চ্যাট করছে। কখনও দেখেছে পাশের ঘরে গিয়ে ল্যাপটপে কাজ করছে। কখনও দেখেছে কারো সাথে ফোনে কথা বলতে। একদিন শর্মিষ্ঠা মাঝরাতে উঠে দেখে পাশের ঘরে আলো জ্বলছে, দরজা লক করা। দরজায় কান পেতে শুনল, আদিত্য “হ্যাপি বার্থ ডে টু ইউ” গান গেয়ে কাউকে বার্থ ডে উইশ করছে। কে সেই বিশেষ মানুষ, যার জন্মদিনে আদিত্যকে রাত জেগে বার্থ ডে উইশ করতে হচ্ছে? প্রশ্নটা মনের মধ্যেই লুকিয়ে রেখে, ব্যাপারটাদেখেও না দেখার, শুনেও না শোনার ভান করে থাকল শর্মিষ্ঠা । তবে ওর মনে ক্রমশ একটা সন্দেহ দানা বাঁধতে থাকল। 
দশ বছরের বিবাহিত জীবনে এমনটা কখনও দেখেনি শর্মিষ্ঠা। স্বামী, স্ত্রী ও আট বছরের ছেলে আর্যকে নিয়ে মোটামুটি সুখের সংসার। আদিত্য সাতে-পাঁচে না থাকা একটি নিপাট ভালো মানুষ। অফিস, বাড়ি, বন্ধু-বান্ধব, সকল ঘটনাই শর্মিষ্ঠার সাথে শেয়ার করে আদিত্য। সেই মানুষটি প্রায় দু মাস ধরে কি লোকাচ্ছে শর্মিষ্ঠার কাছে? পাছে শর্মিষ্ঠা ব্যাপারটা টের পেয়ে যায়,তাই মধ্যরাতকে বেছে নিয়েছে। এমন একটা ঘুম কাতুরে মানুষ, মাঝরাতে প্রায়ই উঠছে কেন? কিসের তাড়নায়? নিশ্চয় এমন কিছু ও করছে যা শর্মিষ্ঠাকে জানানো যায় না। এমন কোনও অপরাধ, যা ও জানলে আদিত্য ওর কাছে অনেক ছোটো হয়ে যাবে। কি সেই অপরাধ? তবে কি আদিত্য নতুন করে কোনও মেয়ের প্রেমে পড়েছে? চল্লিশোর্ধ বয়সটা ছেলেদের পক্ষে খুবই মারাত্মক। এ সময় অনেক পুরুষই পরকীয়ায় জড়িয়ে পড়ে। আদিত্যও কি তেমন কিছুতে জড়িয়ে পড়ল?
ছোটো মেয়ে হওয়ায়, ছেলেবেলা থেকে একটা স্পেশাল আদর, স্পেশাল কেয়ার পেয়ে এসেছে শর্মিষ্ঠা। আর ওর দিদি অনন্যার বিয়ে হয়ে প্রবাসে চলে যাওয়ার পর শর্মিষ্ঠার ওপর ওর বাবা-মার নির্ভরতা যেমন বেড়েছে, তেমন আদর ভালোবাসাও বেড়েছে। এরকম একচেটিয়া ভালোবাসা পাওয়া মেয়ে, অন্যের সাথে ভালোবাসা ভাগ করে নেবে কেন? তাও আবার স্বামীর ভালোবাসা! 
সেদিন আদিত্য অফিস থেকে বাড়ি ফেরার কিছুক্ষণের মধ্যেই একটা ফোন আসে। আদিত্য ফোন নিয়ে ব্যালকনিতে চলে যায়। আগে এসব ব্যাপার নিয়ে শর্মিষ্ঠা বেশী মাথা ঘামাত না। এখন ব্যাপার গুলো ওকে বেশ ভাবায়। ও আড়াল থেকে ফোনের কথা শোনার চেষ্টা করল। কোনও মহিলার সাথে গয়না, শাড়ি এসব নিয়ে কথা চলছে। বেশীক্ষণ না দাঁড়িয়ে সরে এলো শর্মিষ্ঠা। আদিত্য ফোন সেরে বাথরুমে ঢুকলে শর্মিষ্ঠা, আদিত্যর ফোন নিয়ে লাস্ট কলটা দেখল। বিদিপ্তা ফোন করেছিল। বিদিপ্তা আদিত্যের বন্ধু। কোনও এক সময়ে দুজনেরই দুজনের প্রতি দুর্বলতা থাকলেও, সময়ের সাথে সাথে সেটা কেটে গেছে বলেই জানে শর্মিষ্ঠা। পুরানো প্রেম আবার উথলে উঠল নাকি? 
সেদিন মাঝরাতে শর্মিষ্ঠা উঠে দেখে, আদিত্য পাশের ঘরে ল্যাপটপ নিয়ে বসেছে। উঁকি মেরে দেখে ফ্লিপকার্টে কিছু একটা বুক করছে আদিত্য। প্রতিদিনের মতো সেদিনও কিছু না বলে, কিছুই টের পায়নি ভাব করে বিছানায় এসে শুয়েছে শর্মিষ্ঠা। আদিত্যর ফ্লিপকার্টের লগইন আইডি, পাসওয়ার্ড শর্মিষ্ঠার জানা। পরদিন ফ্লিপকার্ট খুলে, ও দেখল বিদিপ্তার ঠিকানায় দামী ও সুন্দর একটা শাড়ি বুক করেছে আদিত্য। ওরকম একটা শাড়ি শর্মিষ্ঠার অনেক দিনের শখ। বুকটা কেমন হু-হু করে উঠল ওর। 
এখন রাতে আর ভালো ঘুম হয় না শর্মিষ্ঠার। একটা দুশ্চিন্তা, আতঙ্ক ঘুরপাক খায় সারারাত। কতগুলো আবছা, খাপছাড়া, টুকরো টুকরো স্বপ্নের মধ্যে রাতগুলো কাটে। হঠাৎ আদিত্যের ফোনের ভাইব্রেশনে ঘুম ভাঙে শর্মিষ্ঠার। বিদিপ্তা-২ থেকে ফোন এসেছে। ফোনটা রিসিভ করে, নিঃশব্দে কানে দিল ও।
কিরে ফোন ধরছিস না কেন? কখন থেকে ডায়াল করছি। বৌ জেগে আছে বুঝি? মাঝরাতেও বৌকে জাগিয়ে রেখেছিস? খুব রোমান্স করছিস বুঝি?
এতোগুলো কথার কোনও উত্তর না দিয়ে ফোনটা কেটে দিল শর্মিষ্ঠা। গলাটা বেশ চেনা চেনা লাগল ওর। কিন্তু কার গলা, সেটা ঘুম চোখে ঠিক বুঝতে পারল না শর্মিষ্ঠা।
আদিত্য, শর্মিষ্ঠার সম্পর্কটা যে বিশ্বাসের বন্ধনে বাঁধা ছিল, সে বন্ধন ক্রমশই যেন ক্ষীণ হয়ে এলো। আদিত্য সকালে অফিস চলে গেলে শর্মিষ্ঠা ওর কয়েকজন বন্ধুকে ফোন করে, এই ব্যাপারটা নিয়ে ওদের সাথে আলোচনা করল। বছর খানেক হল ডিভোর্স হয়েছে সুলগ্নার। ও বলল, ব্যাপারটা খুব একটা সুবিধের ঠেকছে না। শুরুথেকেই শক্ত হাতে হাল ধর, নইলে পরে সামলাতে পারবি না। বাকি সবাইও প্রায় একই ধরনের কথা বলল। আদিত্যের ওপর শর্মিষ্ঠার রাগ, অভিমান চতুর্গুণ হয়ে গেল। ঠিক করল আদিত্য অফিস থেকে ফিরলেওর সাথে সরাসরি কথা বলে সব কিছু জেনে নেবে। এই মাঝরাতের লুকোচুরি আর ভালো লাগছে না। যদি কারো সাথে নতুন ভাবে সম্পর্ক গড়তেই হয়, প্রকাশ্যে, সবাইকে জানিয়েই গড়। শর্মিষ্ঠা নিজেই সে পথ করে দেবে। ছেলেকে সাথে নিয়ে চিরদিনের মত আদিত্যের জীবন থেকে সরে যাবে ও। ভাবতে ভাবতেই আদিত্যের ফোন। একটা কাজে আটকে গেছে। ফিরতে রাত হবে। 
বেশ রাত করেই ফিরল আদিত্য। ফিরে জামা-কাপড় পালটে, ফ্রেস হয়ে খেয়ে ঘুম। কোনও কথাই হল না। আর আদিত্য এত ক্লান্ত ছিল যে ওর মুখের দিকে তাকিয়ে ওসব প্রসঙ্গ আর তুলতে ইচ্ছে করল নাশর্মিষ্ঠার। 
সেদিন মাঝরাতে আদিত্যের ফোন বাজেনি, কোনও মেসেজও ঢোকেনি।তবে প্রতিদিনের মত সেদিনও শর্মিষ্ঠার নানা রকম চিন্তা ও স্বপ্নের আনাগোনায় ভালো ঘুম এলো না।ও ভাবল দুদিন বাদেই তো ওর জন্মদিন। দেখিনা জন্মদিনে আদিত্য কি করে! প্রত্যেকবার শর্মিষ্ঠার জন্মদিনের আগের দিন রাত বারোটার সময় ওকে নানা ধরনের সারপ্রাইজ গিফট দেয় আদিত্য। আর গিফট দেওয়ার পর শর্মিষ্ঠার সর্বাঙ্গে ভালোবাসার উষ্ণ পরশ মাখিয়ে দেয়। জন্মদিনে, জন্মদিনের পোষাকে, শর্মিষ্ঠা সেই উষ্ণ পরশ, সেই দুষ্টুমির ছোঁয়া সারাগায়ে মেখে শিহরিত হয়ে ওঠে। তাই জন্মদিনটা কাটিয়েই একটা সিদ্ধান্তে আসতে চায় শর্মিষ্ঠা। 
আদিত্যের বইয়ের তাক গোছাতে ও পরিষ্কার করতে গিয়ে একটা সুন্দর র্যা পারে মোড়া, গিফট প্যাক করা বাক্স চোখে পড়ল শর্মিষ্ঠার। ভালো করে বাক্সটা দেখে, না খুলে, একইভাবে, একই জায়গায় রেখে দিল ও। আর মনে মনে ভাবল, এই গিফটটাই তবে আদিত্য আজ রাত বারোটায় ওকে দেবে। 
কিন্তু মানুষ ভাবে এক, আর হয় আরেক। আদিত্য সেদিন অফিস থেকে ফিরে অন্য একটি সাধারণ দিনের মতই আচরণ করল। খাওয়া দাওয়া করে শুয়ে পড়ল। রাত ১২টা, বা মাঝরাতে উঠল না। যে মানুষটার মাঝরাতে ওঠা নিয়ে, মাঝরাতের কাজ-কর্ম নিয়ে শর্মিষ্ঠার রাগ,অভিমান, দুশ্চিন্তা, আজ সে মানুষটির মাঝরাতে না ওঠা নিয়ে, মাঝরাতে কিছু না করার জন্য শর্মিষ্ঠার রাগ,অভিমান, দুশ্চিন্তার শেষ নেই। কিছু উপহার না দিক, একটু আদর করে চুমুও তো দিতে পারত ওর ঠোঁটে, ওর জন্মদিনে। অথচ নিজের পছন্দের মানুষটির জন্মদিনে তাকে মাঝরাতে উঠে উইশ করা যায়। এমনটা আগে কখনও হয় নি। আদিত্য সত্যি ওকে আর আগের মত ভালোবাসে না। সারারাত কেঁদে বালিশ ভেজাল শর্মিষ্ঠা। 
সকালে উঠে তৈরি হয়ে, টিফিন করে প্রতিদিনের মত আর্যকে স্কুল বাসে তুলে দিয়ে, অফিসে বেড়িয়ে গেল আদিত্য। শর্মিষ্ঠাকে জন্মদিনের উইশ পর্যন্ত করল না। ভীষণ খারাপ লাগল ওর। সকাল থেকেই ফেসবুকে, হোয়াটস-অ্যাপে জন্মদিনের সহস্র শুভেচ্ছা-বার্তা আসছে। বাবা, মা, কাছের কয়েকজন বন্ধু ফোন করে উইশ করেছে। কিন্তু এতো শুভেচ্ছা-বার্তাও শর্মিষ্ঠাকে খুশি করতে পারেনি। 
এক মনে ভাবছে শর্মিষ্ঠা। না এ সংসারে আর ও এক মুহুর্ত থাকবে না। সুলগ্নাকে ফোন করল ও। সুলগ্না অনেক বুঝিয়েও শর্মিষ্ঠার মত পরিবর্তন করতে পারল না। আদিত্যকে ও মুক্তি দেবেই। 
দ্যাখ, যে সম্পর্কে ভালোবাসা নেই, সে সম্পর্ক জোর করে টিকিয়ে রাখা যায় না। পচন ধরার আগেই সে সম্পর্কের ছেদ টানলে দুটো মানুষই বাকি জীবনটা ভাল থাকবে। 
তবুও একবার ভেবে দেখতে পারতিস। আমি তো ভুক্তভোগী, তাই বলছি। একটা মেয়ে একা বাঁচতে পারে না। সমাজ বাঁচতে দেয় না। 
নারে, আমি ঠিক একটা রাস্তা খুঁজে নেব বাঁচার। ছেলেকে সাথে নিয়ে কাটিয়ে দেব বাকি জীবনটা। তবে এ সম্পর্কে আর নয়।তুই বরং আমাকে উকিলের নম্বরটা দে। আমি আজই বাপের বাড়ি চলে যাব। আর যত তাড়াতাড়িসম্ভব ওকে উকিলের চিঠি পাঠাব।
 Kaljoyee

 

সুলগ্না আর কথা না বাড়িয়ে উকিলের ফোন নম্বর দিল। শর্মিষ্ঠা, আদিত্যের টেবিলে পড়েথাকা একটা ভাঁজ করা কাগজের ওপর নম্বরটা লিখে, কাগজটা নিজের পার্সে ঢুকিতে রাখল। তারপর আদিত্যকে ফোন করল। ফোন এনগেজ। অনেকবার ফোন করেও আদিত্যকে ফোনে পেল না ও। খানিক ভেবে অফিসের ফোনে ফোন করল শর্মিষ্ঠা। 
-	আদিত্য তো আজ অফিস আসেনি। ছুটি নিয়েছে। কালকেই তো বলে গিয়েছিল। কেন বাড়িতে কিছু জানায় নি? 
-	না, মানে তাহলে হয়তো অন্য কোথাও গেছে। বাড়ি ফিরে আসবে। ঠিক আছে, আমি রাখছি।
ফোন রেখে আরও হতাশ হয়ে পড়ে শর্মিষ্ঠা।অফিসে আজ ছুটি নিয়েছে, সেটাও ওকে জানানোর প্রয়োজন মনে করেনি আদিত্য। আর জানাবেই বা কেন? শর্মিষ্ঠা, আদিত্যর কে? হয়তো মনের মানুষের সাথে সময় কাটাবে সারাদিন। হায়রে, সেইজন্য বৌ-এর জন্মদিনটাই বেছে নিতে হল। শর্মিষ্ঠার ভাবনায় ব্যাঘাত ঘটিয়ে ওর ফোনটা বেজে উঠলো। আদিত্য ফোন করেছে।
-	আমার টেবিলের ওপর একটা ভাঁজ করা সাদা কাগজ আছে। ওতে একটা ফোন নম্বর লেখা আছে। ফোন নম্বরটা হাতে নিয়ে আমাকে কল ব্যাক কর। অথবা , হোয়াটস-অ্যাপও করতে পারো নম্বরটা। 
-	সে করছি। কিন্তু তুমি এখন কোথায়?
-	কোথায় আবার? অফিসে। নম্বরটা তাড়াতাড়ি দাও, খুব দরকার। 
ফোন কেটে দিল আদিত্য। সত্যি কি মিথ্যেবাদীই না হয়েছে আদিত্যটা। ইচ্ছে না থাকলেও ওর টেবিলের কাগজ পত্র ঘেঁটে, দায় সারা ভাবে নম্বরটা খুঁজল শর্মিষ্ঠা। না, কোথাও কোনও নম্বর লেখা নেই। নেই তো নেই, আদিত্যকে তা জানানোর প্রয়োজন মনে করল না শর্মিষ্ঠা। ব্রেকফাস্ট করে, তৈরি হয়ে নিলো। জামা-কাপড় গুছিয়েই বাপের বাড়ির উদ্দেশ্যে রওনা হবে শর্মিষ্ঠা। মাঝপথে আর্যর স্কুলে নেমে ওর ছুটি পর্যন্ত অপেক্ষা করে ওকে সাথে নিয়ে নেবে। ওর ব্যাগ গোছানো প্রায় শেষের দিকে, ঠিক এমন সময় কলিং বেল বেজে উঠল। 
তুমি এখন? তুমি না অফিসে? দরজা খুলে আদিত্যকে দেখে অবাক হওয়ার ভান করল শর্মিষ্ঠা।
এতেই অবাক হলে? আমার সাথের জনকে দেখলে তো চমকে উঠবে। আড়ালে দাঁড়িয়ে থাকা পাশের মহিলাটিকে সামনে আনে আদিত্য। 
শর্মিষ্ঠা রাগে দুঃখে মাথা নিচু করে দরজার সামনে দাঁড়িয়ে আছে। আগত অতিথির শুধু জুতো ও শাড়ি দেখতে পাচ্ছে ও। শেষ পর্যন্ত বিদিপ্তাকে বাড়িতেই নিয়ে এলো আদিত্য!
কিরে, দরজা আটকে দাঁড়িয়ে আছিস যে? ঘরে ঢুকতে দিবি না? শর্মিষ্ঠার মুখোমুখি দাঁড়িয়েছে অনন্যা।
আরে দিদি তুই? মুখ তুলে চমকে উঠেছে শর্মিষ্ঠা। প্রায় বছর দুয়েক পর নিজের দিদিকে দেখছে ও। আনন্দে দিদিকে জড়িয়ে ধরল শর্মিষ্ঠা।
দরজায় দাড়িয়েই দুই বোনের ভাব-ভালোবাসা চালাবে? নাকি দিদিকে ঘরে বসতে দেবে? কথা বলতে বলতে ঘরে ঢুকে এলো আদিত্য। 
ড্রইং রুমের সোফাতে দুই বোন এসে বসল। 
-	তারপর না বলে কয়ে হঠাৎ? জাম্বু, শ্রেয়ান আসেনি। 
-	না, তোর জাম্বু ছুটি ম্যানেজ করতে পারেনি। আর শ্রেয়ানের তো এবার ফাইনাল এক্সাম। আমি একাই এক সপ্তাহের জন্য ঝটিকা সফরে এসেছি। শ্বশুর বাড়িতে প্রপার্টি সংক্রান্ত কিছু কাজ আছে। অনেকদিন ধরেই আসব আসব প্ল্যান করছিলাম। আদিত্য! বলল, শর্মির জন্মদিনের দিন আসো। জন্মদিনে একটা বাড়তি পাওয়া হবে ওর। আসার বেশীর ভাগ আরেঞ্জমেন্ট তো আদিত্যই করেছে। আমার যখন কথা বলার সুবিধে, তখন তো তোদের এখানে মাঝরাত। আদিত্য বলল, মাঝরাতই ভাল। শর্মি জানতে পারবেনা। আমার একটু কষ্ট হয়তো হবে। সে হোক। বউয়ের জন্য একটু কষ্ট না হয় করলাম। 
-	ছাড়ত ওর কথা। যে বউয়ের জন্মদিনে উইশ পর্যন্ত করে না, তার সাথে আমার কোনও কথা নেই।
-	মানে? তোমাকে যে বললাম টেবিলের ওপর একটা কাগজ আছে। তুমি সেটা দেখো নি? 
-	ঐ ফোন নম্বর লেখা কাগজ তো? ওটা আমি খুঁজে পাইনি। তাছাড়া তোমার দরকার, তুমিই মেটাও না। আমাকে বলতে যাও কেন?
আরে, কাগজটা তে ফোন নম্বর ছিল না। কথা বলতে বলতে টেবিলের সামনে গেল আদিত্য। এখানেই তো ছিল কাগজটা। গেল কোথায়?
শর্মিষ্ঠার এতক্ষণে খেয়াল হল, টেবিলের ওপর থেকে একটা কাগজ নিয়ে ও উকিলের ফোন নম্বর লিখে পার্সে ভরেছে। ঐ কাগজটা নয় তো? পার্স থেকে কাগজটা বের করে আদিত্যের হাতে দিল ও। এই টা?
আদিত্য কাগজটা একটু দেখে বলল, হ্যাঁ এইটা। নাও খুলে দেখ। 
শর্মিষ্ঠা খুলে দেখল যে ওতে লেখা আছে, -
নম্বর খুঁজছ ? তবে, 
একটু কষ্ট করতে হবে।
আমার বইয়ের তাকে,
দুটি বইয়ের ফাঁকে,
বাক্স, মোড়ার্যা পারদিয়ে,
খুলে ফেল হাতে নিয়ে।
শর্মিষ্ঠা আগেই ঐ র্যােপার মোড়া বাক্সটা দেখেছে। বইয়ের তাক থেকে ওটা এনে বাক্স খুলল। একটা ব্লু-টুথ স্পিকার, আর সাথে একটা কাগজ। লেখা আছে,- 
অনেক খাটালাম এতক্ষণ,
এবার স্পিকার কর অন।
শর্মিষ্ঠা স্পিকার অন করতেই আদিত্যের গলা শোনা গেল।
হ্যালো শর্মি, আজকে স্পেশাল দিনে, একটু স্পেশাল ভাবে তোমাকে শুভেচ্ছা জানানোর ইচ্ছে হল। আসলে তুমি আমার কাছে এতোটাই স্পেশাল যে, তোমাকে চেনা ছকে উইশ করতে ইচ্ছে করল না। তাই এই অভিনব আয়োজন। 
এরপর আদিত্যের গলায় শোনা গেল সেই চির পরিচিত হ্যাপি বার্থ ডের গান, হ্যাপি বার্থ ডে টু ইউ। এই গানটাই তবে সেদিন মাঝরাতে উঠে রেকর্ডিং করছিল আদিত্য। শর্মিষ্ঠার মুখে কোনও কথা নেই। একদম স্ট্যাচু হয়ে দাঁড়িয়ে আছে। 
দাঁড়াও, গিফট এখনো শেষ হয়নি। একটা সুন্দর প্যাকিং করা বাক্স শর্মিষ্ঠার হাতে তুলে দিল আদিত্য। শর্মিষ্ঠা খুলে দেখল সেই শাড়িটা, যেটা আদিত্য ফ্লিপকার্টে অর্ডার করে ছিল। 
কি, কেমন হয়েছে?
দারুণ।
এটার ক্রেডিট অবশ্য আমার নয়। পুরোটাই বিদিপ্তার। ও পছন্দ করেছে, ওর অ্যাড্রেসে এটা ডেলিভারি হয়েছে। আমি শুধু অর্ডার আর পেমেন্ট করেছি।
আদিত্য, তুই শুধু তোর বউকে বার্থ ডে গিফট দিয়ে যাবি? আমাকেও আমার বোনটাকে কিছু দেওয়ার সুযোগ দে। ট্রলি ব্যাগ থেকে সুসজ্জিত বাক্স বের করে শর্মিষ্ঠার হাতে তুলে দিল অনন্যা। পারফিউম ও নানারকম কসমেটিক্সে ভরা বাক্স। 
কিরে, পছন্দ হয়েছে?
পছন্দ মানে? অনেক দিনের স্বপ্ন পূরণ করে দিলি তুই। আমার এই জন্মদিনটাকে তোরা এতো সুন্দর, এতো স্পেশাল করে দিবি, ভাবতেও পারিনি।
এজন্য আমার কোনও ক্রেডিট নেই। পুরোটাই তোর হাসব্যান্ডের। 
আরে দেখলে হবে? এমনি এমনি এসব হয়েছে। এ জন্যযে কত রাতজাগা আছে,তা তুমি জানো না। তুমি তো শুয়ে নাক ডেকে ঘুমিয়েছ।
শর্মিষ্ঠা, আদিত্যের কথায় কোনও উত্তর দিল না। বলল না যে ও সব জানে। আর জানে বলেই যত সমস্যা। 
আদিত্যের ফোনটা অনন্যার পাশে রাখা ছিল। হঠাৎ ওটা বেজে উঠতে অনন্যা বলল, কিরে আমার ফোন থেকে তোর ফোনে রিং হয়ে গেল নাকি? তুই তো বলেছিলি আমার নম্বর বিদিপ্তা নামে সেভ করে রেখেছিস।
না, তোমারটা বিদিপ্তা-২ নামে সেভ করেছি। যাতে শর্মিষ্ঠা দেখে কিছু বুঝতে না পারে। ফোন ধরল আদিত্য। বিদিপ্তা,শর্মিষ্ঠাকে উইশ করার জন্য ফোন করেছে। দাঁড়া, ওকে দিচ্ছি। শর্মিষ্ঠার হাতে ফোন দিল আদিত্য। 
হ্যাপি বার্থ ডে। তারপর, শাড়ি পছন্দ হয়েছে?
ভীষণ। দারুণ শাড়ি। তোমার পছন্দটা সত্যি ভাল।
সেটা এতো দিনে বুঝলি? যাক আজকের দিনটা ভালো কাটা। খুব আনন্দ কর। রাখলাম।
শর্মিষ্ঠা ফোন রাখলে আদিত্য বলল, এবার এক রাউন্ড কফি হয়ে যাক। দিদি প্লেন জার্নি করে এসেছে। ক্লান্তি কাটবে। তারপর আমরা বেরবো। আজকে লাঞ্চ, ডিনার সব বাইরে।
এই ডিনারটা আমি তোদের সঙ্গে করব না। আমাকে শ্বশুর বাড়ি যেতে হবে।
কেন? রাতে আমাদের সাথে থাকবি না?
নারে সোনা। রাতটা তোদের মাঝে আমার না থাকাই ভালো। 
অনন্যার কথার ইঙ্গিতটা বুঝে শর্মিষ্ঠা লজ্জা ও খানিকটা ন্যাকামির স্বরে বলল, দিদি তুই না ...
ওরা সবাই তৈরি হতে হতেই আর্য স্কুল থেকে ফিরে এলো। শর্মিষ্ঠা তাড়াতাড়ি ছেলেকে রেডি করে সবাই মিলে বেড়িয়ে পড়ল। 
যেখানে আবহাওয়ার পূর্বাভাস ছিল বজ্রপাতের সঙ্গে ভারি বর্ষণের আশঙ্কা, সেখানে হঠাৎ বসন্তের মৃদু-মন্দ বাতাস বইছে। শর্মিষ্ঠা যেন জেগে স্বপ্ন দেখছে। সারাদিন বেশ আনন্দ করল ওরা। ডিনার সেরে রাত করে বাড়ি ফিরল। সারাদিনের ধকলে সবাইক্লান্ত।আর্য বিছানায় শুয়েই ঘুমিয়ে পড়ল। কিন্তুআদিত্য, শর্মিষ্ঠা মাঝরাত পর্যন্ত একে অপরকে জাগিয়ে রাখল।আর ওদের মাঝরাতের কীর্তি কলাপের কথা? সেটা নাইবা বললাম। 
এই নিয়ে দ্বিতীয়বারের মতো এই ঘটনা ঘটল। আমি আজও পারলাম না। হাসানের কারণেই। কেন যে আমাকে ও বারবার পিছু ডাকে। ওকে তো আমি কিছু দিই না। অপারেশনের পর প্রজনন অক্ষমতার সাথে সাথে আমার শরীরের অন্যতম স্পর্শকাতর অংশের অনুভূতির নির্জীবতা কি একটুও উৎকণ্ঠিত করে না হাসানকে? নাকি ওর ভালমানুষিটা এমনিই। লোক দেখানো? 

কই ওর চোখের সরলতা তো ঠিক আগের মতোই আছে। তবে কেন ওর শারীরিক নির্লিপ্ততা আমার মনে অদ্ভুত সব প্রশ্নের জন্ম দেয়। আমার অপারেশন পরবর্তী জটিলতা এখনও কাটেনি। বরং দিন দিন বেড়েই চলেছে। আশেপাশের মানুষ জানে, সুরভির বাইশ সপ্তাহের বাচ্চাটা নষ্ট হয়ে গেল। আর আমি জানি আমার কত কী নষ্ট হয়ে গেল। অপারেশন টেবিলে শুয়ে শুনেছি, নার্সরা কানের কাছে গুনগুন করেছে, এই বয়সে হিস্টারেকটমি! শব্দটা আমার কানে খুট করে লেগেছিল। কারণ এই শব্দটা আমার চেনা শব্দ ছিল।

সুরভি তাকাও, তাকাও আমার দিকে। তাকাও বলছি।

হাসানের ধমক শুনেও আমার কোনো ভ্রুক্ষেপ হয় না। আমার মাথা শূন্য শূন্য লাগছে। বিছানায় শুয়ে পড়তে মন চাইছে। হাসান আমাকে এত শক্ত করে ধরে রেখেছে যে আমি কিছুতেই নিজেকে ছাড়াতে পারছি না। ও আমার মাথায় পানি ঢালতে গিয়ে আমার গলা-বুক পেটসহ প্রায় সমস্ত শরীর ভিজিয়ে ফেলেছে। অবশ্য ভেজা কাপড়ে আমার আরাম লাগছে। চোখ বন্ধ হয়ে আসছে। আমি হাসানের ডান হাত খামচে ধরি। ও চাপা গলায় বলে,

গলায় আঙুল ঢুকাও। ঢুকাও বলছি। এক্ষুনি বমি করো।

পারবো না।

তাহলে এখনই ধরে হাসপাতালে নিয়ে যাবো, গলায় নল ঢুকিয়ে ওরা ওষুধ বের করবে। তুমি কী চাও আস্থা ঘুম ভেঙে এসব দেখুক। বেশি বাড়াবাড়ি হয়ে যাচ্ছে কিন্তু।

আরে কিছু হবে না আমার। বেশি ওষুধ খাইনি। চারটা কী পাঁচটা খেয়েছি।

যে কয়টাই খাও। এখনই বমি করো। চলো, বাথরুমে চলো।

আমি হাসি। ক্ষ্যাপাটে হাসি। 

ভয় পেয়েছো?

আমার কথার জবাব না দিয়ে হাসান আমাকে হিড়হিড় করে টেনে বাথরুমে নিয়ে যায়। বেসিনের ওপর আমার মাথা চেপে ধরে ও অসহিষ্ণু গলায় বলতে থাকে,

বমি তোমাকে করতেই হবে। বমি করতেই হবে সুরভি। 

বেসিন থেকে উৎকট একটা গন্ধ নাকে লাগতেই আমি বমি করে ফেলি। সাদা বেসিনের ওপর হলদেটে থকথকে বমি দেখে আমার বমির বেগ বেড়ে যায়। হাসান আলতো করে আমার পিঠে হাত বুলায়।

এসব পাগলামির অর্থ কী সুরভি? তুমি কি আমাদের কথাও একটু ভাববে না? এত স্বার্থপর তুমি?

হ্যাঁ, হ্যাঁ আমি স্বার্থপর! আমি খুব স্বার্থপর। স্বার্থপর না হলে কী আমি আমার বাচ্চাকে মেরে ফেলি?

কেন এসব বলছো? কেন? চুপ করো সুরভি। চুপ করো। 

হাসানের কণ্ঠস্বরে মিনতি ঝরে পড়ে। বহুদিনপর ও আমাকে নিবিড়ভাবে আলিঙ্গন করে।

এখন ছাড়ো আমাকে। আমি ঠিক আছি। 

হুম, এখন হাতমুখ ধুয়ে বিছানায় চলে এসো। 

শোবার ঘরের আলো জ্বলছে। বিছানায় একটা মেয়ে গুটিসুটি মেরে শুয়ে আছে। আমি মেয়েটিকে চিনতে পারছি না। আমি অনেকক্ষণ ধরে ঘুমন্ত বাচ্চাটির মুখের দিকে তাকিয়ে থাকি। বাচ্চা মেয়েটা ঘুমের ভেতর হাসছে। হাসতে হাসতে মেয়েটা জিহ্বা দিয়ে নিচের ঠোঁট চেটে নেয়, যেন খুব মজার কিছু খাচ্ছে। আচমকা আমার মনে পড়ে এ আমার মেয়ে। কিন্তু নাম কী ওর? আশ্চর্য এ আমি কী করে ভুলে গেলাম? আহ্! কদিন ধরে মাথার ভেতরে কীসব যন্ত্রণা যে শুরু হয়েছে!
আমার চুলের ভেতর কী যেন কুটকুট করছে। চুলে উকুন হয়েছে। অস্থির হয়ে আমি নখ দিয়ে মাথায় খামচাতে থাকি। নখের অগ্রভাগে একটা পেটমোটা উকুন চলে এসেছে। আমার মাথা এবার হালকা লাগছে এবং অবাক ব্যাপার হচ্ছে আমার মনে পড়েছে, আমার মেয়ের নাম আস্থা আর আস্থার চেহারা ঠিক ওর বাবা হাসানের মতো।

আমি আলো নিভিয়ে দিচ্ছি। বিছানায় এসো। তার আগে জামা পাল্টে নাও।

বলতে বলতে হাসান আলো নিভিয়ে শুয়ে পড়ে। যেন ও জানে এখন আর কোনো দুর্ঘটনা ঘটবার আশংকা নেই। আমি ভেজা কাপড়েই বারান্দায় এসে দাঁড়াই। অদ্ভুত একটা অবসন্নতা ঘিরে ধরেছে আমাকে। অনেক বেশি পাগলামি করে ফেলেছি আজ। হাসান কখন যে পিছনে দাঁড়িয়েছিল আমি টের পাইনি। ও ঠিক টের পেয়েছে আমি কিছু একটা করতে যাচ্ছি। কিন্তু কী আর করবো আমি? আর কত সহ্য করবো?

রোজ রাতে সবাই ঘুমিয়ে গেলে আমি যখন চোখ বন্ধ করি তখন দুই চোখের গহ্বরের ভৌতিক অন্ধকার ফুঁড়ে একটা কচিকণ্ঠের ডাক আমার সমস্ত চৈতন্যকে এফোঁড়ওফোঁড় করে দেয়। ক্রমাগত আমাকে ডাকতে থাকে,‘ মা তুমি কই, মা তুমি কই? এই যে, এই যে আমি।’

এ এক দুর্মর যন্ত্রণা। এ যন্ত্রণা শুরু হলে আজকাল আমার ভাবনাগুলো জট পাকিয়ে যায়। তখন নিজের ওপর আমার নিয়ন্ত্রণ থাকে না। চব্বিশঘন্টার মধ্যে বেশ কয়েকবার বিষয়টা ঘটে। বিশেষ করে রাতের বেলা। কাউকে রাতের এই অস্থিরতা বোঝানোর মতো ক্ষমতা আমার নেই। রাত গভীর হলে উদ্ভট সব ভাবনা আমাকে জাপটে ধরে। 

সত্যি বলছি, রাত যত গভীর হয় প্রাপ্তির ভেলভেটে মোড়া এই জীবন বড় নগন্য লাগে। দিনের ক্যানভাসে আঁকা সুখের সকল মেকি কারুকাজ ম্লান হয়ে এলে রাত্রির গলা জড়িয়ে ক্লান্তি নামে, সকল ছলনা ভুলে মন ধসে বেরিয়ে আসে অগুনতি দীর্ঘশ্বাস। হাঁ করে গিলতে এসে কুহক অন্ধরাত বধির কানে ঠোঁট চেপে কত কী আউড়ে চলে।

অথচ আমি কাউকে বলতে পারি না, যে আমি অন্যকে ভালবাসতে ভুলে গেছি, সে আমি এখন নিজেকেও ভালবাসি না। আমি কাউকে এ কথা হাসানকেও বলতে পারি না। শুধু ডাক্তারকে বলেছি, আজকাল সামান্য কিছুতেই আমার খুব রাগ হয়। রাগের ঝটকায় আমার মাথার দুপাশের শিরা দপদপ করে। হাসান তখন ডাক্তারকে আমার আত্মহত্যা করার প্রবণতার কথা বলতেই অন্য সবার মতো মুখে কৃত্রিম হাসি ঝুলিয়ে ডাক্তার বলেছিলেন, সবে একটা অ্যাবরশন হলো। সময়ের সাথে সাথে সব ঠিক হয়ে যাবে। কিন্তু আমি জানি, কিছুই ঠিক হবে না। বুকের নিভৃতে আমি যে সাত জনমের হাহাকার গেঁথে নিয়েছি তা কখনো ঠিক হবার নয়।

আমি আকাশের দিকে তাকাই। পূর্ণিমার আকাশ আমার খুব প্রিয়। আকাশের কালো রঙে এখন সাদা অন্ধকারের বাড়াবাড়ি। ঝলমলে তারার ঝালর পরম আদরে আকাশকে জড়িয়ে রেখেছে। চারপাশে স্থির শূন্যতা। গোটা শহর কি ঘুমিয়ে গেছে? হঠাৎ এই নিস্তব্ধতা ভেদ করে খুব কাছাকাছি কারো কান্নার শব্দ শোনা যায়। কে কাঁদছে? কে? খুনখুন করে কাঁদছে। নারীকণ্ঠের কান্না। ধীরে ধীরে কান্নার বেগ বাড়ছে।

এত রাতে কী শহরে ভুত-প্রেত নেমে এলো? ছেলেবেলায় দাদীর মুখে গল্প শুনেছি, রাজা শিকারে বের হলে তাকে ভুলাতে ডাইনি গাছের নিচে বসে কাঁদতো। তখন তো সেই গল্প শুনে ভয় পাবার বদলে খিলখিল করে হাসতাম, দাদীকে বড্ড বোকা মনে হতো।

অথচ কত চেনা-অচেনা ভয়ে আমার শরীর এখন শিউরে উঠছে। এ তো মানুষের কান্না! না, একজনের কান্নাও তো নয়! সম্বস্বরে অনেকেই কাঁদছে। উউউ...। অবিশ্রান্ত, বিরামহীন। এ মায়েদের কান্না? হ্যাঁ, তাই তো! কী তীক্ষ্ম আর তীব্র বিষাদময় এই সুর! আমি টের পাই সুরেলা সেই কান্না আকাশের বুকে প্রতিধ্বনিত হয়ে আবার মাটিতে ফিরে আসছে। শুনে মনে হচ্ছে কান্নার এই সুর সাত আসমান ভেদ করতে না পারার ব্যর্থতায় ছটফটাচ্ছে। অবাক চোখে তাকিয়ে দেখি, তারার চাদরে লেগে সেই কান্না আমার শরীরে ছিটকে পড়ছে আর আমাকে ঘিরে থাকা বাতাস প্রগাঢ় মমতায় এদের আলিঙ্গন করে নিচ্ছে।

আহা! কত শত দেবশিশুর প্রস্থানের বেদনাক্রান্ত দুঃখিনী মায়েদের এই হাহাকারের পৌনঃপুনিকতায় বাতাস আজ জলীয় হয়ে উঠছে। এবার আমিও সেই মায়েদের দলে যোগ দিই। কান্নার প্রাবল্যে আমার বুক ভেঙে যায়। আমার হৃদস্পন্দন ধাক্কা খায় জলের সরলতায়। আমার পরনের ভেজা জামা আরও ভিজতে থাকে। মিষ্টি একটা বাতাসের হলকা এসে আমাকে কাঁপিয়ে দেয়। 

আমি কান পাতি, আকাশের দিকে আমার দৃষ্টি প্রসারিত করি। ও কি এখনই আসবে? আকাশের দরোজা খুলে বের হবে? তারার আড়ালে ভাসতে ভাসতে আমাকে খুঁজবে? বলবে, 'ও মা, মাগো, তুমি কই?'
আঁধার তোমারে দিয়াছে ভরিয়া
রূপ, রস আর প্রাণে
ওগো নিশি,তোমার এমন মহিমা
মোরে যে মাতিয়া আনে।

তোমার মাঝে সকলে হারায়
সকলে বিলীন,সকলে পালায়,
সকলে অন্ধ, চাঁদ শুধু গায়
নিশির মহিমা গান।
ওগো আধার,তুমিই পারো
নিশিরে দিতে প্রাণ।

তাঁরাগুলো ওই ঝিকিমিকি জ্বলে।
ঢেউ লাগে তার নিশিরও গগনে
অন্ধকারের মলিন রাত্রে
আলো-ছায়া খেলা খেলে।
এমনই করে দিন যায়
যুগের পর যুগ ধরে।
এ এমন এক আলো যা আঁধারের চেয়েও বেশী কালো 
আলো ঝলমলিয়ে ওঠে আমার চোখে, মুখে, দেহে
আলোর বন্যায় ভাসে সকল নগর সব গ্রাম
আর মানচিত্র! তবুও একটুখানি আলোর আশা,
আলোর প্রত্যাশায় উন্মুখ চাতকের মতো মন।
আমার এ আপন আঁধারে করি আত্মসমর্পণ 
বেঁচে থাকবার জন্য – গ্লানিময় এক জীবন নিয়ে।

মেঘের পরে মেঘ করে যে আঁধার ঘনিয়ে আসে
আমাদের রৌদ্রোজ্জ্বল আকাশে – আমাদের জীবনে
সে অন্ধকার ক্ষণস্থায়ী, নশ্বর এ প্রাণের মতো!
মনের ভেতরে যে কালো ঘনিয়ে আসে, চন্দ্রহীন 
নিকষ রাতের মতো – চিরস্থায়ী সে কৃষ্ণবিবর 
আমাদের কুরে কুরে খায়, ভেতরের সবকিছু
অবিরাম! এ ঘুনপোকা একান্তই আমার নিজস্ব!
রাত বারোটা পেরিয়ে গেছে। বাপ্পি আর স্থির থাকতে পারছে না।কারণ সবাই ঘুমিয়ে পরলেই তাদের কাজ শুরু করতে হয়।কেন না সে আর তার গুরু দুজনেই মাঝ রাতের কারবারি।অন্য লোকের সম্পদ থেকে লুকিয়ে কিছু নিয়ে এসে তা আবার রাতের মধ্যেই বিক্রি করে দেয় তারা । বেশিরভাগ ক্ষেত্রেই তারা টাকা আর মোবাইল চুরিকে ই বেশি গুরুত্ব দিয়ে থাকে তবে স্বর্ণালঙ্কার ও তাদের পছন্দের তালিকায় রয়েছে। সুতরাং রাত বারোটা বাজলেই বাপ্পি আর স্থির থাকতে পারে না।
অতএব বাপ্পি তার ওস্তাদ নয়নকে মোবাইলে কল করে জিগ্যেস করল,ওস্তাদ কই তুমি,অহন ও তোমার কল পাইলাম না।আমার হাত পা তো কেমন কেমন করছে ,আর তো বইসা থাকতে পারছি না।
বাপ্পির ওস্তাদ নয়ন তাকে বলল, আরে ছোড়া একটু অপেক্ষা কর আমি তোর বাড়ির কাছে চইলা আইছি তাই আর কল করি নাই।আইজ যেইখানে যামু সেইটা তোর বাড়ি হইয়াই যাইতে হইব, তুই আর একটু বস।আমি চইলা আইছি প্রায়।
বাপ্পি তার ওস্তাদের কথা শুনে তার জন্য অপেক্ষা করতে লাগল। আধা ঘন্টা পেরিয়ে যাচ্ছে দেখে সে আবার তার ওস্তাদকে মোবাইলে কল করল। কিন্তু তার ওস্তাদ নয়ন কল কেটে দিল। একটু পরই দরজায় কে যেন টোকা দিল।
বাপ্পি বুঝতে পারল তার ওস্তাদ ই হবে।দ্রুত দরজা খুলে দিল সে।
নয়ন ঘরে ঢুকে তার সহকারি বাপ্পিকে বকা দিয়ে বলল,ঐ ছোড়া এত উতলা হইছস কেন?
না রাত তো একটা বেজে গেল প্রায়।বাপ্পি আস্তে করে বলল।
হ বাজুক তাতে কি হইছে।শোন অত উতলা হইস না। আইজ যেইখানে যামু ঠিকভাবে দাও মারতে পারলে ছয় মাস কই কি হয়ত দু এক বছরে আর কিছু না করলেও হবে তয় রিস্ক আছে,খুব সাবধানে কাজ করতে হইবে বুজছস।নয়ন বলল।
বুঝলাম,তয় কই যাবা কইলা না তো? বাপ্পি জানতে চাইল।
চল আগে বের হই যাইতে যাইতে তোরে সব কমু।
বাপ্পি আর তার ওস্তাদ চুরি করার উদ্দেশ্য নিযে ঘর থেকে বের হয়ে পরল।নয়ন বহু বছর আগে থেকে চুরি করে আসছে, কয়েক বছর হয় সে বাপ্পিকে তার দলে নিয়ে নিয়েছে,বাপ্পিকে সে খুব পছন্দ করে ।কারণ বাপ্পি খুব চতুর ছেলে আর তার ভাষা বাপ্পি খুব সহজেই বুঝে ফেলে। 
কিছুদূর হেঁটে নয়ন বাপ্পিকে নিয়ে একটা গলির মাঝখানে ঢুকে পড়ল। এবার হাঁটতে হাঁটতে নয়ন বাপ্পিকে উদ্দেশ্য করে বলল,শোন বাপ্পি আমরা আজকে যার বাসায় যাচ্ছি সে হল দেশের প্রভাবশালি একজন মন্ত্রী।প্রধানমন্ত্রীর খুব কাছের লোক। বুঝতেই পারছিস কি কৌশল আমাদের করতে হবে। আমি আগেই সবকিছু দেখে আসছি। তাই কৌশলের ধারণা আমার মাথার মধ্যেই আছে। শোন ঐ বাসার চারিদিকে কিন্তু পাহারাদার রয়েছে তাই দেইখা আবার তুই ভয় পাস না। আমি যেভাবে যামু তুই খালি সেইভাবে আমার পিছে পিছে যাবি পারবি তো?
কি যে কও ওস্তাদ,তুমি কোনো চিন্তা কইরও না।আমি অতো বোকা চোর না যে মন্ত্রীর বাসায় চুরি করতে গিয়া বোকামি করমু,আমি তোমার হুকুম মতো সব কিছু করমু। বাপ্পি বলে উঠল।
এইত ঠিক আছে । চল তবে, আমরা কিন্তু কাছাকাছি চইলা আসছি। শোন আমার পিছনে আসবি ঐ যে বিশাল আলিশান বাড়িটা দেখতে পারছিসওখানেই আইজকা আমাদের মিশন। ঐ বাড়ির পিছনের গেটে এক পাহারাদার থাকে সে রাত দেড়টা বাজলেই পান বিড়ি খেতে গেট ছেড়ে ঐ দূরের এক দোকানে যায় আর সে দোকানে এক অল্প বয়েসি মেয়ে থাকে তার সাথে নানান কথাবার্তা বলে সময় কাটায়। আর এই সুযোগে তুই আর আমি আমাদের কাজ সারমু বুঝছিস। নয়ন বলল।
বাপ্পি নয়নের কথা শুনে বলল,জ্বি ওস্তাদ,বুঝবার পারছি চলো দেড়টা তো বেজে গেল প্রায়।
নয়ন তার সাগরেদ কে সাথে করে মন্ত্রীর বাড়িতে চুরি করতে এসেছে এইভেবে যে সে দেশের ধনী মানুষ আর তার বাড়িতে চুরি করলে দুই এক বছর তারা বসে বসে খেতে পারবে। ভাবনাটা খুবই সুন্দর আর এতে যে চরম ঝুঁকি রয়েছে সেটাও তারা কমবেশি অনুধাবন করেছে।তবুও তারা পিছপা হয়নি কারণ তারা যে চোর মাঝ রাতের কারবারি।তারা তো রিস্ক আছে বলেই দমে যাবে না। সুতরাং সমস্ত ভয়ভীতি কে সঙ্গী করেই নয়ন তার সাগরেদ বাপ্পিকে নিয়ে মন্ত্রীর বাড়িতে চুরি করার অভিযানে নেমে পরেছে।
প্ল্যান অনুযায়ি দেড়টা বাজতেই নয়ন তার সাগরেদ কে নিয়ে মন্ত্রীর বাড়িতে ঢুকে পরল।
বাসার সবাই ঘুমের ঘোরে অচেতন হয়ে পরে আছে। সঠিক সময়েই তারা এসেছে। চোরদের জন্য এটাই সুসময়। নিরিবিলি পরিবেশে সবকিছু হাতিয়ে নেওয়ার উপযুক্ত সময়। নয়ন আর তার সাগরেদ সেই কাজ ই করতে লাগল।তবে তারা যা খুঁজছিল ঠিক সেরকম কিছু তাদের নজরে আসছিল না। তারা দুইটা রুমে ঘুরে এলো কিন্তু কোনো টাকা বা মোবাইল বা স্বর্ণের কোনো জিনিস পেল না। এবার তারা দোতলায় উঠে গেল।
মন্ত্রী সাহেব যে রুমে ঘুমাচ্ছে ঠিক সে রুমেই এবার নয়ন আর বাপ্পি প্রবেশ করল। বিশাল রুম ,চারিদিকে কয়েকটি আলমিরা রয়েছে। মাঝখানে বড় একটা খাটের ওপরে মন্ত্রী সাহেব তার স্ত্রীকে নিয়ে গভীর ঘুমে আচ্ছন্ন।এইবার সঠিক যায়গায় তারা এসেছে নয়ন মনে মনে তাই ভাবল।সে তার সাগরেদ বাপ্পিকে ইঙ্গিত দিয়ে আলমিরা খোলার নির্দেশ দিল।
বাপ্পি ওস্তাদের নির্দেশ পেয়ে একটা আলমিরা বিশেষ চাবি দিয়ে খুলে ফেলল। আরেকটি আলমিরা খুলল নয়ন নিজে। নয়ন যদিও চোর তবুও সে কিছুদূর লেখাপড়া করেছিল। তাই তার কিছু বুঝ ব্যবস্থা ছিল। সে যে আলমিরা খুলল তার মধ্যে সব কাগজপত্রে ভরপুর। নয়ন তাদের বিশেষ লাইটের আলো জ্বেলে পড়ে দেখল সব ধরনের কাগজ বিভিন্ন সরকারি প্রজেক্টের। আর রয়েছে বিভিন্ন ধরনের দলিল । নয়ন আপনা থেকেই বুঝতে পারল এসব কিছুই অবৈধ সম্পত্তি র দলিল হবে হয়ত। আর বিভিন্ন প্রজেক্টের নাম দেখিয়ে টাকা মেরে খাওয়া বিষয়ের কাগজপত্র এগুলো। সব কিছুর প্রমাণ নিজের কাছে আটকে রেখেছে মন্ত্রী সাহেব। নয়ন মনে মনে বলল আমরা তো মধ্য রাতের কারবারি কিন্তু মন্ত্রী সাহেবকে মনে হচ্ছে সে সারা দিনের ই অবৈধ সম্পদের কারবারি। আমরা সাধারণ চোর তাই সবার কাছে অপরাধি আর আমাদের মন্ত্রী সাহেবেরা অসাধারণ চোর তাই তাদের কোনো অপরাধ নেই। তারা দিব্যি সমাজের বুকে সসন্মানে উঁচুস্বরে জীবন ধারণ করে থাকে।
অপর দিকে বাপ্পি যে আলমিরা খুলল তাতে টাকার কোনো কমতি ছিল না। বাপ্পি আলমিরা খুলে টাকা দেখে বেহুস হবার অবস্থা হলো তার।সে জীবনে কোনো দিন এত টাকা দেখেনি।তার মাথা ঘুরে গেল কি করবে বুঝে উঠতে পারছে না। মানুষের এত টাকা থাকতে পারে সে কোনোদিন তা ভাবতেও পারেনি। কি করবে ইঙ্গিতে তার ওস্তাদের কাছে জানতে চাইল। 
তার কাছে এসে ফিসফিস করে নয়ন তাকে বলল,এ সবই অবৈধ টাকা তাই যা পার দ্রুত তাই ব্যাগে ভরতে থাক। বেশিক্ষণ আমরা এখানে কিন্তু থাকতে পারব না।
বাপ্পি ওস্তাদের হুকুম পেয়ে টাকা ব্যাগে ভরতে লাগল। আর নয়ন ততক্ষণে আর একটি আলমিরা খুলল। যদি অন্য কোনো সম্পদ পাওয়া যায় এই আশায়। নয়নের সন্দেহই ঠিক হলো। সে তার চোখকেই বিশ্বাস করতে পারছে না। আলমিরা ভর্তি বিভিন্ন ধরনের স্বর্ণের অলঙ্কার।এবার নয়ন একসাথে এত স্বর্ণ দেখে নিজেকেই ঠিক রাখতে পারছে না। তার মাথাও ঘুরে যাওয়ার অবস্থা হলো।
এবার তারা দুইজনে দুইটি ব্যাগে টাকা আর স্বর্ণালঙ্কার ইচ্ছে মতো ভরতে লাগল।তারা যা খুঁজছিল তা পেয়ে গেছে সুতরাং তারা আর অন্য কোনো আলমিরা খুলতে উদ্যত হলো না। এখান থেকে মন মতো টাকা আর স্বর্ণালঙ্কার নিয়ে কেটে পরতে পারলেই হয়।তাহলে তাদের কে আর জীবনে কিছু করতে হবে না। ইঙ্গিতে দ্রুত কাজ সারার জন্য নয়ন তার সাগরেদ বাপ্পিকে তাগাদা দিল।
বাপ্পি ওস্তাদের ইশারা পেয়ে তার হাত আরো দ্রুত চালাতে লাগল।রাতের কাজ তাই বেশি দ্রুত করা কষ্টকর।তবুও তাদের সবসময় সব ধরনের কাজ দ্রুত করে যেতে হয়।কেননা চুরির কাজ আস্তে আস্তে করা মানেই ধরা পরার সম্ভাবনাকে জাগিয়ে তোলা।
কিছুক্ষণ কাজ করার পরই নয়ন আবার ইশারা করল তার সাগরেদ বাপ্পিকে।এবার তার ইশারার মানে হচ্ছে কাজ বন্ধ করে দাও অনেক হয়েছে সুতরাং কেটে পরতে হবে।দুইজনে ব্যাগ বন্ধ করে এবার কেটে পরার জন্য তৈরি হলো। কিন্তু সহসা রুমের লাইট জ্বলে উঠল।
ভয়ে কেঁপে উঠল বাপ্পি।এতগুলো টাকা পেয়েও কি তবে হাতছাড়া হবে শেষে।নয়ন অবশ্য অভিজ্ঞ সে বেশি বিব্রত হলো না।সে লক্ষ্য করল যে বিষয়টা কি সে তাকিয়ে দেখল মন্ত্রী সাহেব রুমের লাইট জ্বেলে দিয়েছে,মানে সে টের পেয়ে গেছে।নয়ন আস্তে করে বাপ্পি কে বলল,এই মুখোশটা আরো ভালো করে পরে নে।
এবার দুইজনে শক্ত করে মুখোশ পরে নিল যেন তাদের কেউ চিনতে না পারে। মন্ত্রী সাহেব লাইট জ্বেলে এবার চিৎকার দিতে লাগল, ওরে কে আছিস ঘরে চোর ঢুকেছে। ঘুম চোখে তাই চিৎকার বেশি জোরালো হলো না। আর একবারের বেশি তাকে চিৎকার করার সুযোগ দিল না নয়ন। সে পকেট থেকে ছুড়ি বের করে মন্ত্রীর গলায় ধরে গালে জোড়সে এক চড় লাগিয়ে দিয়ে বলল,শালা মন্ত্রীর বাচ্চা একটা চিৎকার করবি না তাহলে গলা থেকে মাথা আলাদা করে দেব।
 Kaljoyee

 

নয়নের কথায় মন্ত্রী চুপ হয়ে গেল।সে আর কোনো কথা বলল না। নয়ন আবার রুমের লাইট অফ করে দিল। চিৎকার করতে না পারার জন্য মন্ত্রী সাহেবের স্ত্রী ও টের পেল না।এবার মন্ত্রী সাহেবের গালে আবারো জোড়সে আরেক টা চড় লাগিয়ে দিল নয়ন। আর বলল,শালা চোরের বাচ্চা চোর তুই আমাগো কি চোর বলিস তোর মতো বড় চোর আর দেশের বুকেই তো নাই। তোর সব লুকিয়ে রাখা কাগজ আমরা দেখছি। এত টাকা আর এত সোনাদানা তুই কই পাইছিস অবশ্যই এসব অবৈধ উপায়ে তুই নিজের দখলে এনেছিস। তাই কোনো শব্দ করবি না। তোর গলা কেটে মাথা আলাদা করে দেব।
নয়নের কথা শুনে এবার মন্ত্রী নরম হয়ে গেল।সে আস্তে করে বলল,তোমরা সব দেখে ফেলেছ আচ্ছা আমি কিছু বলব না,তোমরা যা নিয়েছ তা নিয়ে ই কেটে পরো তবে এসব কথা কাউকে বলতে যেও না যেন।
সে বড় চোর ওস্তাদ তাকে বিশ্বাস করবা না। এইভাবে বইলা সে আমাগো ধরাইয়া দিতে পারে।তাই সাবধান এই চোর মন্ত্রীটারে আমাদের সাথে লইয়া চল।দুই চার ছুড়ির কোপ দিয়া রাস্তায় ফালাইয়া দিমু।তাইলেই শালায় ঠিক হইব।আর চুরি করব না। বাপ্পি তার ওস্তাদকে সাবধান করে বলে উঠল।
বাপ্পির কথা শুনে নয়ন বলল, তুই ঠিকই কইছস। এতো সহজে এরে এইখানে রাইখা গেলে আমরা গেট পার হইতে পারমু না তার আগেই পাহারাদার রা আমাগো ধইরা ফালাইবো। চল শালা চোর তুই তো আমাগো চাইতে বড় চোর আমরা চুরি করি পেটের দায়ে আর তুই দেশের মানুষের সম্পদ এইভাবে চুরি কইরা আলমিরার মধ্যে সব আটকাইয়া রাখছস।চল আমাগো সাথে চল,আমাগো বাড়ির বাইরে বের কইরা দিবি আর রাস্তায় নিয়া তোর পেটে ছুড়ির দুইটা কোপ দিয়া ছাইড়া দিমু।
নয়নের কথা শুনে মন্ত্রী কিছুটা ভয় পেয়ে গেল।সে বলল,এমন কাজ কইর না।আমি ছাড়া পাইলে তোমাদের ধরতে পারলে দুইজনরেই ফাঁসিতে ঝুলিয়ে দেব।
মন্ত্রী র কথা শুনে রেগে গেল বাপ্পি সে আবছা আলোতেই আবারো মন্ত্রীর গালে কসে চড় লাগিয়ে দিলো তার ওস্তাদের মতোই।আর বলল, শালা চোর তুই আমাগো কি ফাঁসির ভয় দেখাস বেশি বাড়াবাড়ি করলে তোর সব কিছু আমরা দেশের মানুষের কাছে প্রকাশ করে দেব, কি কও ওস্তাদ। তহন বুঝবি ফাঁসি কারে কয়। জনগন তোরে পাড়াইয়া মাইরা ফালাইবে।
বাপ্পির সাহস দেখে নয়ন আরো সাহসী হয়ে উঠল। সে বলল, হ তুই ঠিকই কইছস, এই চোর শালারে মানুষের সামনে ধরাইয়া দেয়া উচিত। কারণ আমরা তো পেটের দায়ে মাঝরাতে লুকিয়ে কোনেমতে সামান্য কিছু চুরি করে পালাইয়া যাই আর এই শালারা দিনে দুপুরে যখন তখন নিজেদের আয়েশ মিটাবার জন্য সবকিছু লুটেপুটে নেয়।আমাদের মতো এরাও চোর তবে দেশের বুকে এদের কোনো দোষ নাই এরা সন্মানিত কারণ কেউ এদের সম্পদের কোনো খোঁজ রাখে না। মানুষের প্রাপ্য সম্পদ হরণ করে এরা আয়েশে জীবন কাটায়। চল এইটাকে আজ ধরিয়ে দেই।
চোরদের কথা শুনে মন্ত্রী সাহেব এবার ভড়কে গেল। সে ভাবল হায়রে এবার বুঝি আমার মান ইজ্জত আর এতদিনে গড়ে তোলা এই বৈধ অবৈধ সম্পদ সবকিছুই চলে গেল।কি করবে মন্ত্রী সাহেব নিজেই বুঝে উঠতে পারছে না।
অবস্থা বেগতিক দেখে মন্ত্রী সাহেব বলল, না না তোমরা এমন করো না,দেখ আমার একটা ইজ্জত আছে।আমি চাইলে তোমাদের আরো সম্পদ দিতে পারবো।আজই আরো টাকা নিয়ে যাও তবুও আমার এই সব গোপন সম্পদের কথা প্রকাশ করে দিও না।
নয়ন ভাবল বেশি কথা বাড়ালে তারাই বিপদে পরে যাবে।তাই সে এবার বলল,আর টাকায় কাজ নাই চলো আমাগোর সাথে, বাইরে গিয়া মন্ত্রী সাহেব তোমারে ছাইড়া দিমু।
এদিকে অন্য ঘটনা ঘটে গেছে কেউ তা টের পায় নি। এত কথাবার্তার মাঝে কেউ কি ঘুমাতে পারে। মন্ত্রী সাহেবের বউ ও পারল না। সকলের অজান্তেই মন্ত্রী সাহেবের স্ত্রী সজাগ হয়ে চুপিচুপি মোবাইলে পাহারাদার দের কাছে মেসেজ পাঠিয়ে দিয়েছে যে তাদের রুমে চোর এসেছে আর তার স্বামীকে আটকে মারধোর করছে। এ বিষয়টা কেউই টের পায় নি। এই কাজ করে সে চুপচাপ শুয়ে রইল।
নয়ন তার কথা শেষ করে যেই মন্ত্রী সাহেবকে নিয়ে বাইরে বের হতে উদ্যত হলো ঠিক তখনই পাহারাদার লোকজন দলে দলে এসে নয়ন আর বাপ্পিকে ঘিরে ধরল। সকলেই অস্ত্র তাক করে রাখল তাদের দিকে। সুতরাং পালাবার কোনো সুযোগ ই তারা পেল না।
আর তখনই মন্ত্রী সাহেবের স্ত্রী উঠে রুমের আলো জ্বেলে দিয়ে বলল, ছেড়ে দে আমার স্বামীকে।শয়তানের দল এতক্ষণ ধরে আমার স্বামীকে মারধোর করছিস। এই সিকিউরিটি এই দুটোকে ধরে নিয়ে আচ্ছামতো মারধোর করেন।
নয়ন আর বাপ্পি হতবাক হয়ে গেল। তারা কিছুই বুঝে উঠতে পারল না। কোথা থেকে এই লোকগুলো এসে হাজির হল,এবার তো তাদের আর রক্ষা নাই।চোর ধরেছে বলে তো তাদের কে শেষ করে দেবে এই পুকুর চোরের দল।তাদের কথা তো আর কেউ শুনবে না।হায় কি হবে। নয়ন নিজেদের কে ভাগ্যের হাতে ছেড়ে দিল।
এবার মন্ত্রী সাহেব ছাড়া পেয়ে পুরাই পাল্টে গেল।একটু আগে যে ইজ্জতের ভয়ে চোরদের কে আরো সম্পদ দিতে চেয়েছিল সে ই নিজের বোল পাল্টে বলল, এই তোমরা সবাই দাঁড়িয়ে আছো যে ,আগে শয়তান দুটোর হাত থেকে ব্যাগ দুটো নিয়ে আমার খাটের নিচে লুকিয়ে রাখো কেউ এত টাকার খোঁজ পেয়ে গেলে আমার সমস্যা হয়ে যাবে। এই বলে সে কষে নয়ন আর বাপ্পিকে চড় থাপ্পড় লাগাতে লাগল।তার দেখাদেখি পাহারাদার সবাই মিলে চোরদেরকে উত্তম মধ্যম দিতে লাগল।
এত বেশি মারধোর চুরি জীবনে কোনোদিন নয়ন আর বাপ্পি খায় নি। তারা বেশিক্ষণ সহ্য করতে পারল না।নিজেদের অজান্তেই তারা দুজনে অজ্ঞান হয়ে পরে রইল।
সকালে যখন নয়ন আর বাপ্পির জ্ঞান ফিরল তখন তারা দেখল তারা দুজনে হাত পা বাধা অবস্থায় বাড়ির সামনে পরে আছে। আর বিভিন্ন মিডিয়ার লোক এসে ভরে গেছে।তারা কেউ কেউ লাইফে দেখাচ্ছে যে মন্ত্রীর বাড়িতে চুরি করতে আসা ভয়াভয় দুই চোর কে হাতেনাতে ধরে ফেলেছে প্রহরীরা।সবাই অপেক্ষা করছে মন্ত্রী সাহেবের কথা শোনার জন্য।সে উপর থেকে নামবে তার জন্য মিডিয়ার সবাই অপেক্ষা করছে।
কিছুক্ষণ পরে মন্ত্রী সাহেব নিচে নেমে এলো।সে এসে তার কথা শুরু করল।তার কথা শোনার জন্য সবাই হুমড়ি খেয়ে পরল।সে তার জ্বালাময়ী বক্তব্য রাখল।আর নিকৃষ্ট চোর দুটিকে কারাগারের সর্বনিকৃষ্ট স্থানে পাঠানোর জন্য নির্দেশ দিয়ে দিল।
মন্ত্রীর বাড়িতে চুরি করতে আসা আবার তাকে চড় মারা এর কঠোর শাস্তি ভোগ করতে হবে এই শয়তান দুটোকে। একটু হলেই এই চোর দুটো আমার সব কিছু শেষ করে দিত যদি ওরা বাইরে যেতে পারত। মন্ত্রী মনে মনে ভাবল।
পুলিশ এসে মন্ত্রীর নির্দেশে চোর নয়ন আর বাপ্পির মুখে টেপ মেরে দিল। তাদের কথা বলা সম্পূর্ণ নিষেধ।অবশ্য তাদের কথা কেউ শুনতেও চায় না।তাদেরকে আটকানোর কাহিনী ই সবাই শুনতে চায়।আর সবাই সেই কাহিনী ই শুনল।কেউ চোরদের মুখে সত্য কোনো কাহিনী শুনতে আগ্রহী নয়।আর পুলিশ সে ব্যবস্থা আগেই করে রেখেছে যেন তারা কিছু বলতে না পারে।
মিডিয়ার সাথে কথা বলা শেষ করে মন্ত্রী সাহেব সবকিছু ক্লোজ করার নির্দেশ দিয়ে দিল। আর সে নিজের গাড়িতে গিয়ে বসল।সেও পুলিশের সাথে থানায় গিয়ে চোর দুটোর উপযুক্ত শাস্তির ব্যবস্থা করে আসবে পুলিশকে এমনটাই জানিয়ে দিল।
পুলিশ নির্দেশ মতো কাজ শুরু করে দিল।তারা চোর দুটো কে গ্রেফতার করে তাদের গাড়িতে নিয়ে বসাল থানায় নিয়ে যাওয়ার উদ্দেশ্যে।
নয়ন আর বাপ্পি নিশ্চুপে সবকিছু দেখে যাচ্ছে।কারণ এই বড় মানুষদের সমাজে তাদের মতো চোর ছোট লোকদের কিছু বলার তো কোনো অধিকার নেই। সুতরাং পুলিশের দুটো লাথি খেয়ে অসহায়ের মতো তারা গাড়িতে বসে রইল।
পুলিশের গাড়ি থানার উদ্দেশ্যে ছুটে চলছে। নয়নের কিছু আর বলা হলো না । সে শুধু ভাবল, সে তো চোর, চোরের কিছু করার তো শক্তি নেই ।তাকে শুধু শাস্তি পেতে হবে।আর মন্ত্রীর মতো এত বড় ক্ষমতাবান লোকের বিরুদ্ধে তাদের মতো চোরেরা কিছু বলে কিছুই করতে পারবে না। আর তাদের কথা কেউ কোনোদিন বিশ্বাস ও করবে না। কেউ তাদের কখনো সাপোর্ট ও করবে না। সুতরাং তারা যে চোর এটাই সবচেয়ে বড় সত্যি কথা।অতএব তাদেরকেই শাস্তি পেতে হবে। আর সবাই তো দেখেছে তারা চুরি করতে এসে ধরা পরেছে। সুতরাং তারা মধ্য রাতের চোর। চুরি ই তাদের কারবার,তারা ও অপরাধি। তাদের শাস্তি হওয়াটা দোষের কিছু নয়।যদিও তাদের মতে মন্ত্রী সাহেব সারা দিনের কারবারি,সারা দিনের চোর।
কিন্তু তবুও কে বড় চোর আর কে ছোট চোর তা কেউ ই জানতে চায় না এই দেশে। সবাই শুধু নিজের সুখে নিজের কাজ করে যাচ্ছে। কোনো দিকে কারো কোন ভ্রূক্ষেপ নেই। আর কেই বা শুনবে কার কথা । এই পৃথিবী তো বড় চোরদের দখলে চলে গেছে। 
নয়নের নয়ন থেকে শুধু দুফোঁটা জল ঝরে পরল।
পরিত্যক্ত কূপ এক,ঘুটঘুটে অন্ধকার,
থেকে থেকে আসছে ভেসে
নবজাত শিশুর ক্রন্দন চিৎকার!
বলছে যেন কে আছো কোথায়?
কেন আঁধারে আমার হয়েছে ঠাঁই?
কি আমি করেছি পাপ?
কেন আঁধার এ অভিশাপ?
কেন আমি আজ হারা ঘর,
নেই গায়ে একটুকু কাপড়?
নেই কেন উষ্ণ মায়ের কোল,
বাবার আদরে মাখা স্নেহবোল?
কেন বাবা এত তুমি নির্দয়,
চাও না দিতে নাম,পরিচয়?
কেন মা তুমি নিঠুর এত
রেখে গেছ আঁধারে আমায় হতে গত!

চরম অভিমান আর ক্ষুধায় কাতর,
ধীরে ধীরে হয়ে গেল সব নিথর!
নেই আর কোন প্রতিধ্বনি,চিৎকার,
জেগে আছে শুধু অনন্ত আঁধার!
আমি থির তাকিয়ে তার চলে যাওয়া দেখি। 
সে চলে যায় নিঃশব্দে
আর নিথর মাটিতে গেঁথে যায় তার পদচিহ্ন। 
সে চলে যায়। 
তার সামনে বেহিশেবী মহাকাল
আর পিছনে থাকে শুধু অপেক্ষার মায়াডোর। 

শীতরাত্রির হিম ঝরে পড়ে গাছের পাতায়, 
কুয়াশার ঘোরে অচল চোখ ঝাঁ ঝাঁ করে। 
খেই হারায়। 
জানে আজ রাত্রির আঁধারে আমি একা, 
বিশ্বসংসারে আমি ভিন্ন কেউ নেই। 
অদ্ভুত সময় এক! 

একদিকে কষ্টগুলো ঝরাপাতার মতো খসে পড়ে, 
আরেকদিকে চোখের কোণে জমে থাকা নুন জমানো গল্পগুলো 
অন্ধরাত্রির নিঃসঙ্গতায় গলে যায়। 
সে তবু ফিরে আসে না, 
বাতাসের ভেজা শরীরে কেবল তার গন্ধ জুড়ে থাকে।
বসুন্ধরার মায়া ত্যাগ ক‌রে সবাই‌কে ই চ‌লে যে‌তে হ‌বে অন্ধকা‌রে
সক‌লের ঠিকানা হ‌বে অমা‌নিশা,‌নিয়‌তির নিঠুর খেলার এই নিয়ম
তবু ও আশা প্রসা‌রিত জ‌নে জ‌নে জিত‌তে হ‌বে আমা‌দের বা‌রেবা‌রে
আমরা হ‌য়ে উ‌ঠে‌ছি তাই হা‌য়েনা,ক‌রি প‌দে প‌দে তাই সব‌কিছু অ‌নিয়ম।

ক‌রি ভোটচু‌রি,মানু‌ষের রায় নি‌য়ে খে‌লি লু‌কোচু‌রি র মজার খেলা
কারণ আমরা চাই ক্ষমতা মানু‌ষের সেবা করার উ‌দ্দেশ্য মো‌দের নাই
রায় পাই বা না পাই জোড় ক‌রে কে‌ড়ে নে‌বো ভাই এটাই ফয়সালা
দে‌শের মানু‌ষের যু‌ক্তি বা অধীকার রক্ষার দা‌য়িত্ব মূলত: কা‌রো স্ক‌ন্ধে নাই।

আমরা দেই ফাইল আট‌কে,টাকা ছাড়া কো‌নো কাজ ক‌রি না
‌ভোগা‌ন্তির চূড়ান্ত কারখানা খু‌লে‌ছি সরকা‌রি সব কা‌জের স্ত‌রে স্ত‌রে
এক একজন শি‌ক্ষিত অমানুষ বাস ক‌রি সরকা‌রি ঘ‌রে ঘ‌রে মানবতা জা‌নি না
‌ভোগা‌ন্তি দি‌য়ে টাকা নি‌য়ে ক‌রি কাজ আর কিছু জা‌নি না ঘ‌রে বাই‌রে।

আমরা ক‌রি চু‌রি নি‌র্দ্ধিধায়,প্র‌তি‌টি স্ত‌রে স্ত‌রে খু‌লে‌ছি চোরা কারবা‌রি
আমরা সাধু সে‌জে আ‌ছি ,মু‌খে‌তে কথার ফুলঝু‌রি ছড়াই সারা‌বেলা
মূলত: আমরা সাধু নই অ‌হেতুক ফাঁ‌কিবা‌জি ক‌রে
কর‌ছি শুধু বাড়াবা‌ড়ি
আজ সক‌লেই বু‌ঝে গে‌ছে ,প‌রিস্কার হ‌য়ে গে‌ছে হায় আমা‌দের ছলাকলা।

আমরা হলাম সন্ত্রাসী,‌ধোঁকাবাজ,চাঁদাবাজ,
দুর্নী‌তি তে পৃ‌থিবীর সেরা
আমা‌দের ম‌ধ্যে মানবতা নাই,নাই সহম‌র্মিতা,
প‌রোপকার এতটুকু ভা‌লোবাসা
আমরা আপনার স্বা‌র্থে প্র‌য়োজ‌নের তা‌গি‌দে
চ‌লি দেশটা তাই শৃঙ্খলা হীনতায় ভরা
সুসময় ও তাই পাখা গুটি‌য়ে নি‌য়ে‌ছে এই অসম‌য়ে নাই আর কো‌নো আশা।

অন্ধকা‌রে গহীন আঁধা‌রে চ‌লে যে‌তে হ‌বে সবাই‌কে তবু দেখ ছলাকলা
‌দেখ আমা‌দের চ‌রিত্র আমা‌দের নোংরা‌মি পৃ‌থিবীর পর‌তে পর‌তে জড়া‌নো
আমরা ক‌বে শুদ্ধ হ‌বো,ক‌বে এই জীব‌নের আঁধার গু‌লো মুছবো এ‌বেলা ও‌বেলা
জা‌নিনা বি‌বেক ক‌বে দে‌বে সাড়া ক‌বে বন্ধ হ‌বে আঁধা‌রের পা‌নে এই দৌঁড়া‌নো।
মা‌ঝে মা‌ঝে ম‌নের কো‌ণে জমা মেঘগু‌লো
বড্ড বে‌শি অভিমা‌নি থা‌কে।
রা‌তের বিষাদময় অন্ধকারের সুখগু‌লো
চাঁদের আলো‌তে না দে‌খে
নগরীর নিয়ন আলোর ঝাপসা ফ্রে‌মে
দেখ‌তে বেশ গুমট অতৃপ্ত সুখ পাওয়া যায়।
ছুট‌ছি ‌আমি ভীষণ ভা‌বে,
প্রা‌প্তিটা ছু‌তে যে‌য়ে দেখ‌ছি সবই যেন ম‌রি‌চিকা। 
গাঢ় রক্তাক্ত অন্তর বিষাক্ত যন্ত্রনার সুখ নেই
দুঃখ ‌বিলাশ ক‌রে। আর আমি শুধু
তা‌ধিন তা‌ধিন নে‌চে যায়
নিরাশা নামক বি‌ভী‌ষিকায়।
শত সহস্র যুগের এই মানব সভ্যতা।
মানবের প্রাণান্তকর অনির্বার প্রচেষ্টা-অভিযাত্রায় প্রতিনিয়ত বদলেছে,
বদলেছে জীবনের মান - বন্য-পশু-জন্তুর থেকে ফারাক আনীত
মানব আজ কোথায় পৌছেছে, কল্পনাতীত!-
জুড়েছে আয়েশ, গড়েছে সুরম্য অট্টালিকা-আগার,
গড়ে তুলেছে সংঘ, জ্ঞানের বিশাল গ্রন্থাগার।

তবু, অধরাই রয়ে গেল পূর্ণতা, যাচিত সভ্যতা;
কত শত অসাধ্য সাধন করে
আবহমান সমাজ-সভ্যতা
আজো ডুবে আছে অন্ধকারে -

সাম্রাজ্যবাদের ধ্বংসের থাকা, ধনতন্ত্রের পেষণ,
মৌলবাদের গোঁড়ামি, সাম্প্রদায়িকতার বিদ্বেষ,
চেতনাবাজদের নগ্ন মূল্যবোধ, অবক্ষয়
ঘোচাতে পেরেছে এই উন্নত সভ্যতা? করতে পেরেছে জয়?

জীবন ও ব্যক্তিত্বের নিরাপত্তা, শ্রদ্ধা-মান
দিতে পেরেছে কখনো এই সমাজ?
কখনো কি দিয়েছে মাতৃত্বময়ী নারীর সম্মান?
সুপুরুষ কি হতে পেরেছে পুরুষ সমাজ?

সুবোধ, একটু বদলাও মানসিকতা,
দেখবে মুহুর্তেই বদলে গেছে সভ্যতা,
পূর্ণ হয়েছে হয়েছে আজকের সভ্যতা!
অন্ধকার আসেনি কভু নিকষ আঁধারে 
আলো দেয়নি দেখা নিরন্তর প্রদীপের পথে 
তবু হারানো পথে শূন্যতায় ডেকে ওঠে শালিকের ঝাঁক 
সফেদ শঙ্খচিল উড়ায় স্বপ্ন কেতন।

ল্যাম্পপোষ্টের আলোয় মুগ্ধতা
রাতের মৌনতায়
নিঃস্বার্থ ভালোবাসার বিকেল কখনো আসেনি
তবু ভাসিয়েছি আফ্রোদিতির পানে ঠিকানাহীন নাওয়ের ভাসান।

অবশেষে একদিন 
মৌনমুখর সন্ধ্যাটাকে দিয়ে ছুটি
শূন্য হাতে এলে তুমি বারান্দাতে
দিলে তুমি আমার প্রানে তোমার পরশ
উঠলে কেঁদে হু হু করে অন্ধকারে
পথ হারানো পথিক যেন ফিরছে নীড়ে।

স্তব্ধ আমি! হারিয়েছি ভাষা
চোখে অবিনাশী ঢোল
বাম হাতে টুটি তুলে ধরে
অপার নয়নে যা দেখলাম...
এমন অন্ধকারের আলো জীবনে কেউ কখনো দেখেনি!
এ রকম শুক্লপক্ষের আঁধার নামলেই 
আমি ঝাঁপিয়ে পড়তাম তোর ওপর 
নষ্ট, এলোমেলো করতাম তোর ওষ্ঠরঞ্জনী 
পুজোর দিনগুলোতে সেই কত আগে ।
তোর সাধের আঁকা যত্নের সিঁদুর টিপ 
কি আশ্চর্য হয়ে আমার সারামুখে ছড়িয়ে যেত
তুই কাঁদতি , আঁধারে ক্রন্দনের শব্দ শোনা যায় 
আঁধারে যায়না দেখা ফষ্টিনষ্টি আর নয়নবারির ধারা 
পুজোর রাতগুলো অসম্ভব উদ্দীপনা আর উত্তেজনায় ভরপুর ছিল 
চারযুগ আগে চুপিচুপি চলে গেলি কণিকা 
চিতায় চড়ে চন্দন কাঠ আর ঘৃত সমাহারে 
আমি নদীতীরে বসে স্তব্ধ হয়ে দেখেছিলাম 
আমার কণিকা ক্রমশঃ বিলীন হল অগ্নিদেবতার কাছে।
কেউ একজন আঁধারে দারুর হাড়ি ধরিয়ে দিল, আহা !
সব দুঃখ আর বেদনার উপশম পেটে চালান করে 
বাঁশিতে ইমনের সুর তুললাম চারপাশে ঘিরে স্বজন ।
জানিস কণিকা ! ওরকম আঁধার ফিরে ফিরে আসে 
আমি জেগে থাকি অলিন্দ দিয়ে আকাশপানে তারা দেখে 
সিঁদুরহীন , ওষ্ঠরঞ্জনীবিহীন এ জীবন আঁধারেই কাটুকনা 
কি বলিস ???
আঁধারে এসেছি, আঁধারে যাব ফিরে,
ভীড় করিতে চাহি না আলোর ভীড়ে। 
আঁধারই লাগে ভালো
যদিও নিকষ কালো, 
তাই আমি বাসি ভালো
অমাবস্সা।
আঁধারে করি জীবনের তপস্সা। 

আলোকরশ্মি সদা হৃদয়বানে,
বিষাক্ত শর নিত্য দিনে হানে! 
পেঁচার চোখে সহে না,
বহতা নদী বহে না,
চক্ষু মেলে চাহে না
শিক্ষা আলো! 
শিক্ষিতের হৃদয় নিকষ কালো! 

আলোয় আলোয় ভরিয়াছে ভূবন! 
সে আলোয় আজ বিষাক্ত পবন।
বসিছে আলোর মেলা! 
চলিতেছে সারা বেলা
জঙ্গী জঙ্গী খেলা
বিশ্বময়।
আধারে রেখ মোরে, রেখ অনুনয়। 

যা কিছু ভাল, ঘটেছে সবি আঁধারে,
আঁধারে থাকিতে কেন এত বাঁধারে? 
আঁধারে কিসের ভয়? 
আঁধারেই নিরাময়, 
আঁধারে করিব জয়
বিষম ধাঁধাঁ।
আঁধারে থাকিতে চাই, দিস না বাঁধা। 
রাজকন্যার সুখে চৌকাটে রাক্ষসের দখল
অতঃপর সাহসী রাজপুত্রের প্রবেশে সুখের অনুপ্রবেশ ।
তারপর তাদের রাজা রানী রুপান্তরে রাজ্যের অনাবিল সুখ !
রুপকথার মতো আর কি হয় এই নীলছে অন্ধকারাচ্ছ জীবন?
শৈশবের ছোট নদী কিংবা প্রজাপতির মতো উড়ন্ত ক্ষণ সেই তো ক্ষণস্থায়ী !
যৌবনে সে ছোট নদীটা বড় হয়ে যায় ,খসে যায় প্রজাপতির পাখা ।
চাইলেই পা ডুবিয়ে নদীর জলের শব্দে গান হয় না,
যেন তলিয়ে যাই গভীর জলে।
চাইলেই প্রজাপতির মতো উড়া যায় না,পিছনে কারা যেন লাল নীল সুতোয় বেঁধে রেখে হাজারো দায়বদ্ধতা !
এখানে রুপকথার রাজপুত্ররা
সোনার কাঠি রুপোর কাঠিতে হতাশ ঘুমের ঘোর কাটিয়ে সুখ রাজ্যে নিয়ে যায় না।
এখানে রাক্ষসের ছদ্মরুপ রোনাজারি আর সঙ্গ ছাড়ে না।
অন্ধকারে কোনের ভাঙা দেয়ালের মতো জীবনে ক্ষয়ে যায় ক্ষনিকেই।
জীবন ক্ষয়ে ক্ষয়ে শুধু আঁধারের দিকে যায় ।
শুধু আঁধারের দিকে যায় ।
সূর্যবালক,
সহস্র লাশের বিছানায় রক্তাক্ত চাদরে নিজেকে জড়িয়ে 
যখন নিশ্চিন্তে পাশ ফিরে ঘুমাচ্ছিলাম আমরা..
তোমরা তখন হঠাৎ জেগে উঠলে তারুণ্যের উচ্ছ্বাসে, 
রাজপথে নেমে ঢেলে সাজাতে শুরু করলে দেশটাকে!
দানবের ভয়াল থাবায় ছত্রভঙ্গ হয়েও কেমন করে যেন 
সবাই মিলে হয়ে উঠলে এক অভিন্ন মহাযোদ্ধা..
অন্তর্জালে ব্যস্ত থাকা শহুরে ছেলের তকমা গায়ে নিয়ে
কি অসম্ভব আলোকিত প্রতিবাদে তোমরা সরাতে চাইছো 
বহুদিনের পুরোনো অনিয়মের আঁধার..
আর আমরা! 
চোখ বন্ধ করে এখনো সবকিছু এড়িয়ে যাচ্ছি, 
মুখ বন্ধ রেখে চুপচাপ এইসব দূর্নীতি মেনে নিচ্ছি,
কান বন্ধ করে জলজ্যান্ত সত্যিগুলোকে গুজব বলছি,
আর সুখী মানুষের অভিনয়ে নিজেকে লুকিয়ে থাকছি!
চুপিচুপি বলি তোমাদের..
কাউকে যেন বলে দিওনা কথাটা! 
আমরা সবাই আঁধারগ্রস্থ হয়ে অপেক্ষায় ছিলাম,
কোন একদিন তোমাদের আলোয় 
আলোকিত হবো বলে!
রবিউল রক্তশূন্য মুখে কাঁপতে কাঁপতে বলল, স্যার আমারে কি মাইরা 
ফেলবেন?
রবিউল যখন প্রশ্নটা করল তখন আমি সিগারেটে সর্বশেষ টান দিচ্ছি। প্রশ্ন শুনে সেকেন্ডের ভগ্নাংশের জন্য থামলাম। তারপর আবার লম্বা করে টান দিয়ে ঠোঁট গোল করে উপর দিয়ে ধোঁয়া ছেড়ে সিগারেট মাটিতে ফেলে বুট দিয়ে ঘষে আগুন নেভালাম। রবিউলের জবাব না দিয়েই বললাম, ফারুক! ওর চোখ বাঁধো।
রবিউল নামের মধ্যবয়সী লোকটা এবার চূড়ান্ত ভয় পেয়ে গেল। এতক্ষণ ধরে তার চোখে মুখে যে সামান্য আশা ছিল সেটা মুহুর্তের মধ্যেই হারিয়ে গেছে। তার কপাল থেকে নিয়ে থুতনী পর্যন্ত পুরো মুখমন্ডল একটা নির্দিষ্ট ছন্দে কাঁপছে। মৃত্যুভয়ে আচ্ছন্ন মানুষকে নতুন দেখছি না। এটাই আমার জীবনের প্রথম ক্রসফায়ার নয়। তারপরও কেন জানি প্রতিবারই দৃশ্যটাকে নতুন মনে হয়।
ফারুক চোখ বাঁধার কাপড় খুঁজতে গাড়িতে চলে গেল। আমি বিরক্ত হলাম। গাড়ি থেকে নামার সময়েই জিনিষটা পকেটে করে নিয়ে আসা উচিত ছিল। সবচেয়ে ভালো ছিল গাড়িতেই চোখ বেঁধে রেখে দিতে পারলে। এসব কাজে দেরি করার কোনো মানে নেই। ঝামেলা যত দ্রুত সরানো যায় ততই মঙ্গল।
"স্যার আমারে কি মাইরা ফেলবেন?"
রবিউল দ্বিতীয়বারের মতো এই প্রশ্ন করলে আমি তার দিকে তাকিয়ে বললাম, এত কথা কেন রে বাপ? উত্তর কিছুক্ষণের মধ্যে এমনিতেই পেয়ে যাবা। এখন আল্লাহ খোদার নাম নাও।
রবিউল এবার পুরোপুরি নিশ্চিত হয়ে গেল সে মারা যাচ্ছে। এক মুহুর্ত নিষ্প্রাণ চোখে তাকিয়ে তারপর অদ্ভূত এক কাজ করে ফেলল লোকটা। হাতে হ্যান্ডকাফ বাঁধা অবস্থায় ঝপ করে কাঁটা ফলের মতো আমার পায়ের নিচে পড়ে হাউমাউ করে বলল, স্যার আমারে মাইরেন না। আমি নির্দোষ স্যার! ও স্যার গো! আপনার দোহাই গো!
কে দোষী আর কে নির্দোষ সেটা ঈশ্বরের পরে যদি কেউ জানে তবে সেটা র‍্যাব-পুলিশ। এই লোকটা যে আপাতমস্তক ভালো মানুষ সেই খবর তার স্ত্রীর অজানা থাকলেও আমাদের অজানা নয়। ভালো মানুষদের নাকি আয়ু কম থাকে, সেই ছোটবেলা থেকে শুনে আসছি। যুগে যুগে ভালো মানুষদের এই পরিণতি ভোগ করতে হয়েছে। কে পরাঘাতে মরে নি? সক্রেটিস? কোপার্নিকাস? বান্না? এমনকি যিশু খ্রিষ্টকেও এভাবেই মরতে হয়েছে। যুগের নিয়মই এমন। সভ্যতার রীতি এটাই। আমি নিয়ম পাল্টানোর কেউ নই।?
রবিউলকে টেনে হিঁচড়ে মাটি থেকে তোলা হলো। তার গায়ে এই বিস্তীর্ণ মাঠের কিছু ধুলো লেগে গেল। লোকটার কাঁপুনি ক্রমশই বাড়ছে। আমার জানামতে আগামী কাল জোছনা। এই পরিষ্কার আকাশে আজকের রাতটাকেই জোছনা রাত বলে মনে হচ্ছে। চাঁদের আলোয় রবিউলের চোখের কিনার ঘেষে নেমে পড়া অশ্রুর ধারা চিকচিক করছে। বিরাট আকাশের নিচে রাতের এই নির্জনতায় রবিউলকে মনে হচ্ছে সামান্য কীঠ পতঙ্গ, যার জন্ম হচ্ছে কেবলই মৃত্যুর জন্য।?
রবিউল আরেকবার ঝুঁকে পড়ার সুযোগ নিতে গিয়ে ব্যর্থ হলো। এবার পেছন থেকে দুইজন তাকে শক্ত করে ধরে রেখেছে। পড়তে না পারলেও সে খানিকটা চিৎকার করে সেই একই কথা বলল, স্যার আমারে মাইরেন না স্যার। আমি নির্দোষ স্যার। আমার দুইটা মেয়ে আছে স্যার। তাদের দেখার কেউ নাই স্যার। আমার বউ খুব অসুস্থ স্যার।
আমি উল্টো ঘুরে পকেট থেকে সিগারেট বের করলাম। চারপাশে বাতাস, লাইটারে আগুন ধরাতে একটু সমস্যা হচ্ছে। কাজটাতে নতুন না আমি, তারপরও প্রতিবারই একটু হলে অস্বস্তি লাগে। সিগারেট তখন খুব কাজে দেয়। নিকোটিন রক্ত থেকে অনেকটাই উদ্বেগ কমিয়ে দেয়। যদিও এখানে উদ্বেগের মতো কিছুই নেই। লোকটা আহামরি কেউ না। ছোটখাটো ব্যবসায়ী। সরকারদলীয় এক নেতার টেন্ডারবাজীর বিরুদ্ধে প্রতিবাদ করে এলাকায় হিরো হয়ে গেছে। স্থানীয় জনতার সহায়তায় নেতার ছেলেকে ধর্ষণ চেষ্টারত অবস্থায় ধরে গণধোলাইয়ের ব্যবস্থা করিয়েছে। তারপর নেতার পুত্রকে গ্রেফতারের জন্য করেছে থানা অবরোধ। লোকটার ভালো পজিশনে বেশ কিছু জমি আছে। নেতা ভদ্রলোক সেই জমি হজম করতে চাইছেন। বাংলাদেশের বাস্তব আইনে মৃত্যুর জন্য যথেষ্ট পরিমাণ দায় রবিউল জমা করে রেখেছে।?
দুই মিনিট হয়ে গেছে। ফারুক আসতে এত দেরি করছে কেন? গুলি করেই কাজ শেষ না। আরো যন্ত্রযোগাড়ের ব্যবস্থা করতে হবে। হাত না চালিয়ে কাজ করলে কীভাবে হয়?

রবিউল ঘুরে ফিরে একই আর্তনাদ করেই যাচ্ছে। মুখ বেঁধে রাখলে ভালো হতো। সেটার অবশ্য খুব বেশি দরকার নেই। এই চিৎকার সৃষ্টিকর্তা ছাড়া কারো কানে পৌঁছাবে না, অবশ্য সৃষ্টিকর্তা যদি শুনতে ইচ্ছুক হোন তবেই। রবিউলের ভেতরেও বোধহয় একই বোধ জাগল। সে বিড়বিড় করে বলতে লাগল, ও আল্লাহ গো! ও আল্লাহ গো! ও আল্লাহ গো!
ডাকুক, বেশি করে ডাকুক। এসব বোকা মানুষগুলো ভাবে জগতে ঈশ্বরের একটাই সত্ত্বা। অথচ জগত অসংখ্য ক্ষুদ্র ক্ষুদ্র ঈশ্বরে বিভক্ত। এই যে রবিউল নামের এই লোকটাকে আমি একটু পরে মারতে যাচ্ছি সেটা নিজের ইচ্ছায় নয়। আমাকে একজন ঈশ্বর আদেশ করেছেন। সেই ঈশ্বরকে আদেশ করেছেন হয়তো আরেকজন, আরেকজনকে আরেকজন, সেই আরেকজনকে অন্য আরেকজন। রবিউল নামের এই সামান্য কাপড় ব্যবসায়ীর ধারণাই নেই তাকে মারার জন্য কত নীরব আয়োজন ঘটে গেছে, কত বছর, কত যুগ আর শতাব্দি ধরে এই আয়োজন চলে আসছে। অথচ সে কেবল আমার দিকেই ঘৃণা নিয়ে তাকিয়ে আছে যেখানে আমার অপরাধটাই সর্বনিম্ন।
ফারুক কাপড় নিয়ে এসেছে। গাড়ির কাছে গিয়েই তার পেচ্ছাব চেপেছিল। সেই কাজ করতে গিয়ে একটু দেরি হয়েছে। এই পেচ্ছাব স্বাভাবিক না, শরীরে এনজাইটি বেড়ে যাওয়ার কারণে এমন হয়েছে। ফারুকের মতো কালো কাপড়ের মানুষও যদি এনজাইটিক হয়ে যায়, রবিউল নামের মানুষটার ভেতরে এখন কি হচ্ছে কে জানে!
ফারুক চোখ বেঁধে নিল। সর্বশেষ বারের মতো রবিউলের চোখের দিকে তাকালাম আমি। জোছনার আলোয় রবিউলের চোখ গড়িয়ে এখনো পানি পড়ছে। তার সাথে সমস্ত জগতের রাগ, ক্ষোভ, বিস্ময় এবং ঘৃণা।
রবিউলের সময় শেষ হয়ে এসেছে। শেষবারের মতোও সে চিৎকার করে বলল, স্যার আমার দুইটা বাচ্চা মেয়ে আছে স্যার। ওরা আজকে কাঁঠাল খাইতে চাইছিল। বছরের প্রথম কাঁঠাল বাজারে উঠছে। ওরা কাঁঠালের আশায় সারা রাত বসে থাকবে স্যার। স্যার আমারে মাইরেন না। আমার দুইটা মেয়ে আছে স্যার। আমার বউ অসুস্থ স্যার। তার ডায়বেটিস, প্রেশার। তারে ডাক্তারের কাছে নেয়ার কেউ নাই।
আমি এসব কানে দিলাম না। অভ্যস্ত হাতে হোলস্টার থেকে পিস্তল বের করলাম। যেহেতু ব্যাপারটাকে বন্দুক যুদ্ধ হিসেবে চালানো হবে সুতরাং বন্দুক দিয়ে গুলি করলে ভালো হতো। এতসব যন্ত্রণায় যাওয়ার দরকার নেই। এটা ইউরোপ আমেরিকা না যে গুলি ল্যাবে নিয়ে পরীক্ষা করা হবে। এটা বাংলাদেশ। এখানে একটা লাশের পেছনে এত সময় দেয়ার কিছু নেই। কেউ খুঁজতেই আসবে না।
আমি ট্রিগার টানলাম। "খট" করে একটা শব্দ হলো। এই শব্দ শুনেই রবিউল একেবারে চুপ হয়ে গেল। মানুষের বিশ্বাসের অনেক দেয়াল থাকে। সম্ভবত তার সর্বশেষ দেয়াল এখন ভাঙল। একটু আগেও হয়তো সে ভেবেছে কোনো না কোনো ভাবে সে বেঁচে যাবে। তার দুই বাচ্চাকে কাঁঠাল ভেঙে খাওয়াবে। পিস্তল টানার শব্দে সে বিশ্বাস টুঁটে গেছে। তাকে কালিমা পড়তে বলা উচিত। আমি বললাম না। একবার একজনকে বলেছিলাম। অর্ধ উন্মাদ লোকটা আমার মুখে থু থু দিয়ে বলেছিল "তোর কালিমা তুই পড়। তুইও মরবি একদিন।"
আসলেই কথাটা চমৎকার। সবারই তো মরতে হবে। হত্যা খুব বড় কোনো অপরাধ না। এটা পূর্বনির্ধারিত একটা বস্তু। আজকে আমি এই ক্রসফায়ার না করলে অন্য কেউ করত। আমাদের চারপাশের যে সকল ক্ষুদ্র ক্ষুদ্র ঈশ্বর, তাদের কাজ কখনো আটকায় না। বরং যারা আটকায়, তাদেরকেই আটকিয়ে দেয়া হয়।
রবিউল বিড়বিড় করে বলল, স্যার আমারে ক্যান মারবেন?
এই প্রথমবারের মতো আমি কোনো প্রশ্নের উত্তরে বললাম, জন্মের অপরাধে। জন্মের অপরাধে সকলকেই মরতে হয়। তাছাড়া তুমি ঈশ্বরের দেশে বাস করো ঈশ্বরবিরোধী কর্মকান্ড করেছো। ঈশ্বরের বিচারে তোমার শাস্তি হচ্ছে। এবার আসমানের ঈশ্বরের কাছে যাও। পরের বিচারটুকু তাঁর কাছে গিয়েই দিয়ো। তিনি যদি সত্যিই থেকে থাকেন তবে হয়তো এতদিন সব বিচার করবেন।
আমার এত জটিল কথা নেয়ার মতো অবস্থায় রবিউল যে নেই সেটা আমিও জানি। তার ঠোঁট কাঁপছে। আমি স্থির হাতে পিস্তল উঁচিয়ে ধরলাম। চোখ বাঁধার কারণে রবিউল এই দৃশ্য দেখছে না, দেখলে গা মোচড়ামুচড়ি করত। মৃত্যুর প্রতি মানুষের সীমাহীন ভয়, জীবনের প্রতি সীমাহীন আশা। শেষ মুহুর্তেও মানুষ বাঁচার চেষ্টা করে। কেন করে কে জানে!
তিন ফুট দূর থেকে আমি রবিউলের বাম বুক তাক করলাম। আমার দলের বাকি তিন সদস্য চোখ বন্ধ করে ফেলেছে। আমি ট্রিগার চাপতে যাচ্ছি ঠিক এই মুহুর্তে রবিউল বলল, স্যার গো.....
আমি থেমে গেলাম।
রবিউল বলল, স্যারগো! আপনারও মেয়ে আছে গো স্যার!
আমার পাঁচ বছরের একটা মেয়ে আছে এটা এই লোকের জানার কথা না। লোকটা নিশ্চয়ই আন্দাজে বলে ফেলেছে। তবে আন্দাজ কিছুটা কাজ করেছে বলেই সে বাড়তি তিন সেকেন্ড সময় পেয়ে গেল। জীবনের শেষ সময়ে তিন সেকেন্ড সময়ও গুরুত্বপূর্ণ। কতটা দামী সেটা অবশ্য তর্কসাপেক্ষ।
আমি রবিউলের বুকে পরপর তিনটি গুলি করলাম।
মানুষের মধ্যে হাজার রকম তফাৎ। ধর্মে, বর্ণে, নামে, চেহারায়, কর্মে সব মানুষই আলাদা। মৃত্যু সব মানুষকেই এক করে ফেলে। গুলি করার পর সবার শরীর থেকে রক্ত বের হয়, কাঁটা ফলের মতো পড়ে যায়। সবাই শেষের দিকে এসে অপার্থিব গোঙানি দেয়। এখানে কোনো তফাৎ সৃষ্টি হয়না।
রবিউল মিনিট দুয়েক "মা গো" "পানি পানি" এবং "নাসিমা-ফাহিমা" বলে গোঙাচ্ছিল। একটু আগে সেটা স্থির হয়ে গেছে। নাসিমা-ফাহিমা বোধহয় তার দুই মেয়ের নাম। দুই মেয়ের জন্য আগামীকাল দিনটা ভীষণ যন্ত্রণায় যাবে। ৮ বছর আর ৬ বছরের দুই বাচ্চা হুট করেই আবিষ্কার করবে তাদের বাবা নেই। তাদের বাবা ছিল মাদক ব্যবসায়ী। তাদের বাড়ি পুলিশে আর মানুষে ভরে যাবে। দুইটা বাচ্চা হতবিহ্বল হয়ে তাদের মায়ের মুর্ছা যাওয়া দেখবে। আগামীকাল কবর খোড়া থেকে নিয়ে অশান্তি আর অনিশ্চিত প্রস্তুতির যে 
জীবন শুরু হবে সেটা আর কোনো দিন থামবে না।
প্রস্তুতি আমাদেরও নিতে হবে। লাশের পাশে কয়েকটা গুলির খোসা, কয়েশ পিস ইয়াবা রেখে দিতে হবে। একটা ভাঙাচোরা বন্দুক আছে, সেটা সেট করতে হবে জায়গামতো। লাশের পকেটে মোবাইল ফোনে কিছু রেকর্ড হলো কিনা দেখা দরকার। দূর থেকে কেউ ভিডিও টিডিও করে ফেললে সাময়িক সমস্যায় পড়ে যাব। একটু ঘুরে সেটাও নিশ্চিত করা উচিত। এদেশের মানুষের কল্পনাশক্তি নিম্নশ্রেণীর জীবের চেয়েও কম। এদের চোখের আড়ালে এক লাখ ক্রসফায়ার করলেও মস্তিষ্ক সেসব দৃশ্য কল্পনা করতে পারবে না। অথচ কোনো ভিডিওতে কারো চড় মারা দেখলেই মস্তিষ্কে আলোড়ন সৃষ্টি হয়ে যাবে। আলোড়ন সৃষ্টি হলেও তেমন কিছু হবে না। কিছুদিন আলোচনা হবে। এক সময় দলে দলে ভাগ হবে আলোচনাকারীরা। সামনে আসবে নতুন কোনো আলোড়ন। সেটা নিয়ে ব্যস্ত হয়ে যাবে সবাই। তারপরও খুব যদি কিছু হয় তবে দেশে ঈশ্বরেরা আছেন। বাকিটুকু তারাই দেখবেন
তারপরও অডিও, ভিডিও থেকে সাবধান থাকা ভালো। সবকিছু শেষ হলে একটা মুখস্ত প্রেস ব্রিফিং দিতে হবে। সেখানে সবকিছু আগে থেকেই টাইপ করা আছে, শুধু এডিট করে রবিউলের নাম আর বয়স বসিয়ে দিলেই হয়।
আর দুই ঘন্টার মামলা। তারপর আমি নিশ্চিন্ত। শুধু আজকের জন্য না, আগামী অনেক দিনের জন্য। আসমানের ঈশ্বরই যে তার কাজে পুরষ্কৃত করেন তা না, মাটির ঈশ্বরেরাও তাদের কাজ করে দিলে পুরষ্কারের ব্যবস্থা করে দেন। আমার পুরষ্কার আছে। আসমানের ঈশ্বরের মতো এখানে সময়ক্ষেপণ নেই। এই পুরষ্কার হাতে আসবে খুব দ্রুত।
আমার স্ত্রী মিলি আমার দিকে তাকিয়ে বলল, চা খাবে?
আমি পত্রিকা পড়ছিলাম। মুখ না তুলেই বললাম, দিতে পারো।
মিলি কিচেনের দিকে চলে গেল। আমি পত্রিকা ঘাটাঘাটি করছি। পঞ্চম পৃষ্টার সপ্তম কলামে গিয়ে কাংঙ্খিত খবরটা খুঁজে গেলাম। "র‍্যাবের ক্রসফায়ারে মাদক ব্যবসায়ী নিহত।"
"গতকাল রাতে রাজধানীর কেরানীগঞ্জে র‍্যাবের সাথে বন্দুকযুদ্ধে রবিউল ইসলাম (৩৮) নামের এক মাদক ব্যবসায়ী নিহত হয়েছেন। নিহত রবিউল ডেমরা এলাকার আব্দুল মালিকের পুত্র। র‍্যাব জানায় গোপন খবরের ভিত্তিতে রবিউলকে নিয়ে মাদক উদ্ধারে বের হয় র‍্যাব। পথমধ্যে রবিউলের সহযোগীরা র‍্যাবকে লক্ষ্য করে গুলি ছুঁড়ে। র‍্যাবও পাল্টা গুলি চালায়। এক পর্যায়ে পালানোর সময় রবিউল গুলিবিদ্ধ হয়ে মারা যায়। র‍্যাব ঘটনাস্থল থেকে একটি বন্দুক, দুই রাউন্ড গুলি এবং চারশপিস ইয়াবা উদ্ধার করে। এ বিষয়ে কেরানীগঞ্জ থানায় একটি মামলা দায়ের করা হয়েছে।"
খবর পড়ে বরাবরের মতোই আমার হাসি পেল। রবিউলকে ধরা থেকে নিয়ে গুলি করা এবং লাশ মর্গে পাঠানো পর্যন্ত আমাদের ব্যয় হয়েছে সর্বমোট ১১ ঘন্টা। সাংবাদিকরা এত আয়োজন করে করা একটা ঘটনাকে পঞ্চম পাতার সাত নাম্বার কলামে দেড় ইঞ্চির মধ্যেই শেষ করে ফেলেছে। তিলটা গুলি করতে আমার যতটা সময় লেগেছে এই খবর পড়তে লেগেছে তারচেয়েও কম। জীবনের দাম এখন কারো কাছেই বেশি না। না খুনীর কাছে, না সাংবাদিকের কাছে, না রাজার কাছে, না জনগণের কাছে। এককভাবে এই হত্যার দায় আমি কীভাবে নেয়?
 Kaljoyee

 

মিলি চা নিয়ে এসেছে। তার হাঁটার ভঙ্গি কেমন যেন সাপের মতো। আমাদের বিয়ের ৮ বছর হয়ে গেছে। মিলির শরীরে এই আট বছরে কয়েক কেজি মেদ জমেছে। কিন্তু শরীরটা এখনো সেই আগের মতোই আবেদনময়ী। শাড়ির ফাঁক গলে পেটের মধ্যে যে ভাঁজ দেখা যাচ্ছে সেটা এতটুকু দৃষ্টিকটু নয়।
মিলি পাশে এসে বসতেই আমি তাকে জড়িয়ে ধরলাম।
মিলি কপট রাগ দেখিয়ে বলল, এত আহ্লাদ করার দরকার নাই।
আমি মিলির শরীরে চাপ দিয়ে বললাম, তাহলে কি করতে হবে?
- সংসারের খবর রাখতে হবে। বউয়ের খবর রাখতে হবে। প্রতিদিন দেরি করে বাসায় ফিরলে বউ অন্য পুরুষ ঘরে ঢোকাবে কিনা সেটা নিয়ে ভাবতে হবে।
- আর?
- আর বাচ্চাটার খবর রাখা দরকার। ৫ বছরের একটা বাচ্চা, বাবা বাবা বলে ঘুমিয়ে পড়ে। তারজন্য না একটা খেলনা এরোপ্লেন আনার কথা, সেটা কই?
শান্তা দুইদিন আগে এরোপ্লেনের আবদার করেছিল। রবিউলের ব্যস্ততায় সেটা মনেই করতে পারিনি। আহারে, আমার মেয়েটা হয়তো এরোপ্লেনের কথা ভেবে ঘুমাতে পারেনি। এক মুহুর্তের জন্য রবিউলের দুইটা মেয়ের কথা মাথায় আসল। কি যেন নাম? নাসিমা- ফাহিমা। ওরা বাবার কাছে কাঁঠাল খাওয়ার জন্য আবদার করেছিল। বাচ্চা দুইটা কী এ জীবনে আর কোনোদিন কাঁঠাল মুখে দিতে পারবে?
অবশ্য তাদের জীবনে ঘোর অন্ধকারের এখনো অনেক বাকি। তাদের জমি দখল হবে, ব্যবসা হাতছাড়া হবে। এক সময় বানের পানির কচুরিপানার মতোই তাদেরকে রাস্তায় রাস্তায় ঘুরে বেড়ানো লাগবে। জীবন কতটা নিষ্ঠুর কতটা অন্ধকার তার পূর্ণ শিক্ষা এরা খুব দ্রুত পেয়ে যাবে।
মিলি বলল, কি ভাবছ?
আমি বললাম, কিছু না।
- কিছু তো অবশ্যই। আজকাল তুমি আমাকে অনেক কিছুই বলো না। কোথায় যে কি করে বেড়াচ্ছ কে জানে! মেয়ে টেয়ে নিয়ে হোটেলে উঠলে কিন্তু খবর আছে। স্রেফ খুন করব। খুন করে বিধবা হয়ে যাব।
আমি আরেকবারের জন্য রবিউলের বিধবা স্ত্রীর কথা ভাবলাম। মেয়েটার বয়স কত হবে? হয়তো মিলির বয়সীই হবে, কিংবা আরো কম। এই মেয়েটা আজীবন একা থাকবে, কত দীর্ঘ রজনী পার করতে হবে একা একা। মেয়েটার শরীর থেকে মিলির মতোই গন্ধ বেরুবে, সেই গন্ধে পঙ্গপালের মতো ছুটে আসবে পতঙ্গ। দুইটা বাচ্চা মেয়েকে সামলাতে গিয়ে সে নিজে দিশেহারা হয়ে যাবে। এক সময় হয়তো ভুলেই যাবে শরীর কী, মন কী, জীবন কী? রবিউল মাত্র তিনটা গুলিতে উদ্ধার পেয়ে গেছে। এই মেয়ে সারা জীবন বুলেটবিদ্ধ হবে। রবিউলের মতো আর্তনাদ করার অধিকারটুকু সে পাবে না।
মিলি ভীষণ আদুরে গলায় বলল, এ্যাই...
আমি বললাম, বলো।
- চলো না, একবার ঘুরে আসি।
- কোথায়?
- অজানাতে...
- সেটা কী?
- যেখানে নদী এসে মিশে গেছে। হাহাহা।
- হেয়ালী করছ?
- হ্যাঁ করছি। সত্যিই ঘুরে আসি। কতদিন ঘুরিনা।
- কোথায় যাবে বলবে তো।
- গ্রান্ড সুলতানে যাব। শ্রীমঙ্গল। চারপাশে সবুজ আর সবুজ। মাঝখানে তুমি আর আমি। সুন্দর হবে না?
- হ্যাঁ হবে।
- কবে যাবে?
- আগামী সপ্তাহে।
মিলি চিৎকার করে বলল, ও মা সত্যিই?
আমি বললাম, হ্যাঁ সত্যিই। রেডি হও।
মিলি আমাকে জড়িয়ে ধরে বুকে মাথা রেখে বলল, আমার দাবী মানার জন্য তুমি আমার কাছে পাওনাদার হয়ে গেলে। আজকে তোমার যাবতীয় ঋণ শোধ করা হবে।
তার ঠোঁটের কোণে বাকা হাসি। এই হাসির অর্থ আমি জানি। এটা তার বিখ্যাত নিষিদ্ধ হাসি, এটা তার বিখ্যাত বিশুদ্ধ হাসি। আমি তাকে তরল গলায় কিছু বলতে যাব তখনি শান্তা ঘরে ঢুকে বলল, আব্বু!
আমি বললাম, জ্বী মা!
- আমার হেলিকপ্টার কই?
- আছে। কালকেই পেয়ে যাবা।
- তুমি আজকে আননি কেন? আজকে যদি হেলিকপ্টারওয়ালা মারা যায়?
- মারা যাবে না। আর মারা গেলেও আমি ঠিকই নিয়ে আসব কালকে।
- মারা গেলে তখন কীভাবে পাবে? লোকটার তো কবর হয়ে যাবে।
আমি ঘড়ির দিতে তাকালাম। সন্ধ্যে সাতটা বাজে। হিসেব মতে আজকে রবিউলের লাশ তার বাড়িতে যাওয়ার কথা। দীর্ঘ আয়োজনের পর এতক্ষণে সম্ভবত তার কবর হয়ে গেছে। সে এখন আসল ঈশ্বরের মুখোমুখি। আসল ঈশ্বর কী তাকে তার প্রাপ্য পুরষ্কারটুকু দেবেন?
আমার ঈশ্বর অবশ্য আমার প্রাপ্যটা পৌঁছিয়ে দিয়েছেন। ব্যাংক একাউন্ট আরেকটু ভারী হয়ে গেছে। সেখান থেকে ক্ষুদ্র একটা অংশ দিয়ে হবে গ্রান্ড সুলতান ট্রিপ। সেখান থেকে ফিরব, ঈশ্বর থেকে চলে আসবে নতুন কোনো নির্দেশনা।
আসল আর স্থানীয় ঈশ্বরদের মধ্যে পার্থক্যটা চমৎকার। আসল ঈশ্বর আমাদের সৃষ্টি করেন, আর স্থানীয় ঈশ্বরদেরকে সৃষ্টি করি আমরাই। আসল ঈশ্বরের মতোই স্থানীয় ঈশ্বরদের নিজস্ব ভক্ত থাকে, ধর্ম থাকে। পার্থক্য হচ্ছে আসল ঈশ্বর আজন্ম আরাধনা করেও ভক্ত ঈশ্বর হতে পারে না, ঈশ্বরকে বদলাতে পারে না। তবে এখানে ঈশ্বর বদল আছে, চরম ভক্ত থেকে ছোটখাটো ঈশ্বরে পদন্যোতির সম্ভাবনা আছে। দুই ক্ষেত্রেই ঈশ্বর বড় বেশি একরোখা। নিজেদের তৈরি আইনে তারা "বিরোধ" পছন্দ করেন না।
আমি এত কঠিন চিন্তা করছি কেন? ইদানিং কি মাথায় বেশি চাপ পড়ছে? চাপ কমানোর জন্য তাড়াতাড়ি ট্যুরটা করে ফেলতে হবে।
শান্তা দৌঁড়ে এসে আমার কোলে চড়ে বসল। আমি তার কপালে লম্বা করে চুমু দিলাম। বাচ্চাটা আমাকে শক্ত করে জড়িয়ে ধরল।
আমি অনুভব করলাম সেই চিরন্তন বাণী "পৃথিবীতে খারাপ মানুষ আছে, কিন্তু কোনো খারাপ বাবা নেই।"
ঠিক তখুনি আমার কানে রবিউলের চিৎকার চলে আসল। "স্যার আমারে মাইরেন না। আমার দুইটা বাচ্চা আছে।"
রবিউল বড় বেশি যন্ত্রণা দিচ্ছে তো! এভাবে আগে কেউ দেয়নি।
আমরা শ্রীমঙ্গল যাচ্ছি।
মিলি বাইরে দূরে কোথাও ঘুরতে বের হলে ড্রাইভার নেয়া পছন্দ করে না। তার মতে এতে প্রাইভেসী নষ্ট হয়। সময়টুকু নিজেদের থাকে না। মিলির কারণেই তখন আমাকে ড্রাইভার হয়ে যেতে হয়।
আমি ড্রাইভার হিসেবে যথেষ্ট সাবধানী। এখন পর্যন্ত ছোটখোটো কোনো দুর্ঘটনাও ঘটাইনি। তারপরও স্ত্রী সন্তান সাথে থাকলে সামান্য চাপ অনুভব করি। এত দূরের পথে ড্রাইভারকে আনলেই বোধহয় ভালো ছিল।
আমরা ভৈরব ব্রীজ পার হয়ে গেলাম। ব্রীজের পাশ ঘেষে রেলসেতু। শান্তা মুগ্ধ হয়ে চারপাশ দেখছে। মেয়েটাকে নিয়ে বাইরে বের হওয়া হয় খুবই কম। এখন থেকে একটু অভ্যেস করিয়ে নিতে হবে। মেয়ের বয়সের তুলনায় ততটা বুদ্ধি হচ্ছে না। এই বয়সের বাবা মায়ের সঙ্গ তার অনেক বেশি দরকার।
গাড়িতে রবীন্দ্র সংগীত বেজে চলেছে, "ফাগুন হাওয়ায় হাওয়ায় করেছি যে গান।" মিলি গানের তালে তালে মাথা দোলাচ্ছে। তাকে দেখে মনে হচ্ছে সে তার আনন্দ প্রকাশের ভাষা খুঁজে পাচ্ছে না। গাড়ি ছুটে চলেছে একই গতিতে। বহুদিন পর ড্রাইভ করে আমিও আরাম পাচ্ছি।
আমরা হবিগঞ্জে ঢুকে পড়লাম। আর কিছুদূর গেলেই প্রকৃতির অপরূপ রূপ চোখে পড়বে। তারপাশে ঘন সবুজ বন, চা বাগান। মাঝখান দিয়ে রাস্তা। মিলি আর শান্তা আগে কখনো এদিকে আসে নি। তারা ঠিক কতটা যে খুশি হবে ভেবেই আমি আনন্দ পাচ্ছি। তবে আমার আনন্দে সাময়িক ব্যাঘাত ঘটে গেল।
সামনে বড় রকমের জ্যাম। এই রাস্তায় জ্যাম হওয়ার কথা না। আমি গাড়ি থেকে মাথা বের করে একজনের সাথে কথা বলে জানতে পারলাম সামনে একটা ট্রাক এক্সিডেন্ট হয়েছে। ট্রাক আটকে সাময়িক একটা জ্যামের সৃষ্টি হয়েছে। একটু পরেই সেটা খুলে যাবে।
গাড়ি থেকে চাইলে বের হওয়া যায়। এই মুহুর্তে বের হতে ইচ্ছে করল না। আশেপাশে দাঁড়ানোর মতো ভালো জায়গা নেই। বরং গাড়ি থামিয়ে স্ত্রী কন্যার সাথে একটু গল্প করা যায়।
আমাদের গাড়ির দুইপাশে আরো দুইটা গাড়ি এসে থেমে গেল। সবার চোখে মুখে বিরক্তি। ট্রাক এক্সিডেন্টে কেউ মারা গেছে কিনা এ খবর কেউ নিচ্ছে না। সবারই মনোযোগ কখন জ্যাম ছাড়বে তার প্রতি। আমি পেছন ঘুরে শান্তাকে জিজ্ঞেস করলাম, মা মণি কেমন আছো?
শান্তা বলল, ভালো আছি আব্বু। আর কতদূর?
আমি বললাম, এই তো চলে এসেছি। আর সামান্য দূর। তারপরেই পৌঁছে যাব।
শান্তা বলল, আমরা সেখানে গিয়ে অনেক মজা করব তাই না?
আমি বললাম, হ্যাঁ। অনেক মজা হবে।
মিলি আমাকে বলল, তুমি একটু হেঁটে গিয়ে দেখো না কি সমস্যা। এভাবে কতক্ষণ বসে থাকা যায়।
- একটু সময় বসলে খুব বেশি ক্ষতি নেই। অপেক্ষা করা ভালো। অপেক্ষা এক ধরণের পরীক্ষা।
মিলি চুপ হয়ে গেল। আমি চোখ বন্ধ করে বসে পড়লাম। রবিউলকে ক্রসফায়ার দেয়ার সপ্তাহখানেক হয়ে গেছে। সবকিছু পুরোপুরি শান্ত। আমার ক্রসফায়ার নিয়ে এখনো কোনো সমস্যা হয়নি অবশ্য। কারোরই সমস্যা হয়না। সমস্যা করে বসে কিছু অতি উৎসাহীরা। এরা ফটো তুলে, ভিক্টিমের আর্তনাদ ভিডিও করে মজা নেয়ার জন্য। কোনো না কোনো ভাবে এরা এক সময় ফেঁসে যায়। আমি এসব করিনা, আমার সমস্যাও নেই। তারপরও প্রতিবারই সামান্য খচখচানি কাজ করে কিছুদিন। আমার মনে রবিউল ইস্যু চিরতরে ভুলে যাবার সময় চলে এসেছে।
বেলা দুইটা বিশ বাজে।
জ্যাম লাগার বিশ মিনিটের মতো হয়ে গেছে। এখনো খোলার নাম নেই। একবার গাড়ি থেকে বের হয়ে খবর নেয়া উচিত। এই ভাবনা যখন এসেছে তখুনি একটা বিদঘুটে "ঝনঝনঝন"শব্দ আমার কানে আসল। ট্রেনের সিগন্যালের শব্দ! এরমানে ট্রেন আসছে। আমি এতক্ষণে খেয়াল করে দেখলাম আমাদের গাড়ি ট্রেন লাইনের উপর দাঁড়িয়ে আছে। এই জিনিষটা আগে কেন লক্ষ্য করিনি?
আমি গাড়ির দরজা খুলতে গেলাম। পাশের গাড়ির আমার গাড়ির সাথে চেপে আছে। দরজা খোলা সম্ভব না। দুইপাশের গাড়ির ড্রাইভার গাড়ি দাঁড় করিয়ে বাইরে চলে গেছে। আমি দরজা খুলতে পারছি না। মুখ বের করে চিৎকার করলাম। আশেপাশে কেউ নেই। একটু দূরে কিছু মানুষ দাঁড়িয়ে আছে। এদের চোখে মুখে ভীতি।
গাড়ি সরানোর কোনো উপায় নাই। সামনে পেছনে গাড়ি। আমার গাড়ি সরাসরি লাইনের উপর। পাশের দুই গাড়ির ড্রাইভার গাড়ি রেখে উধাও। কানের মধ্যে অনবরত "ঝনঝনঝন" আওয়াজ বেজেই চলেছে। আমি রক্তশূন্য মুখে মিলির দিকে তাকালাম। মিলি সমান আতংক নিয়ে তাকিয়ে আছে আমার দিকে। খুব সহজ একটা ফাঁদে আমরা আটকা পড়ে গেছি।
সবকিছু কেমন জানি অপার্থিব মনে হলো আমার কাছে। প্রকৃতি এত অস্বাভাবিক আয়োজন করে রেখেছিল আমার জন্য? দুইপাশে দুইটা গাড়ি কখন এসে থামল ব্যাপারটা মাথাতেই নিইনি। এভাবে গাড়ি ট্রেনের লাইনে দাঁড় করিয়ে রেখেও মনে কোনো ভয় জাগেনি। অথচ এক মুহুর্তের ব্যবধানে প্রতিটা পশমে মৃত্যু ভয় চলে এসেছে।
আমি পাগলের মতো দরজা ধাক্কাতে লাগলাম। তারপর গাড়ি স্টার্ট দিয়ে সজোরে সামনের গাড়িকে ধাক্কা দিলাম। কিছুই হলো না।
ট্রেন খুব কাছ থেকে হুইসেল দিল। মিলি শান্তাকে জড়িয়ে ধরে "ও আল্লাহ, ও আল্লাহ" করছে। এক পর্যায়ে সেও পাগলের মতো দরজা ধাক্কাতে লাগল এবং চিৎকার করে বলল "আমাদের বাঁচান। কে আছেন, বাঁচান প্লিজ।"
ট্রেনের শব্দ সরাসরি কানে আসছে। আমার হাতে আর কয়েক মুহুর্ত। আমি গ্লাসে সজোরে ঘুষি বসালাম। কোন কাজ হলো না। একটা পর্যায়ে আমার অস্তিত্ব স্বীকার করে নিল আমি নিজেই আজকে রবিউল। মৃত্যুকে সামনে রেখে অযথাই আর্তনাদ করে যাচ্ছি। আমার ভীত আত্মা কল্পনা করল আমার সামনে রবিউল দাঁড়িয়ে আছে আর আমি তার কাছে প্রাণ ভিক্ষা চাইছি। এক সময় সত্যি সত্যিই আমি চিৎকার করে বললাম, আমারে ক্ষমা করে দেন ভাই। আমার স্ত্রী কন্যা মারা যাবে। তারা দোষ করেনি। ও আল্লাহ, ও আল্লাহ.....
মৃত্যু মুহুর্তে যে মানুষের মস্তিষ্ক দ্রুত কাজ করে সেটা আমি বুঝতে পারছি। আমার মস্তিষ্ক বলছে রবিউলের স্ত্রী কন্যাও দোষ করেনি। তারাও শাস্তি পাচ্ছে। একই নিয়মে হয়তো আমার স্ত্রী কন্যাও মারা যাবে। এতদিন পয়েন্ট ব্লাংক রেঞ্জ থেকে গুলি করে সেগুলোকে ক্রসফায়ার বলেছি। এবার জীবনে সত্যিকারের ক্রসফায়ারের মুখোমুখি হচ্ছি আমি। ঐ যে বিশাল ট্রেন এটাই হচ্ছে বুলেট। কোনো অদৃশ্য বিরাট শক্তি সমস্ত আয়োজন করে বুলেট ছুড়েছে। আমাদের দিকে ধেয়ে আসছে জান্তব গুলি।
মিলি পাগলের মতো দরজা ধাক্কা দিচ্ছে। শান্তা মিলিকে জড়িয়ে ধরে আছে। দৃশ্যটা দেখে আমার চোখ ফেটে গেল। সেই ফেটে যাওয়া চোখে ট্রেনটা চোখে পড়ল।
আর কয়েক সেকেন্ড!
আমি চোখ বন্ধ করলাম। কল্পনায় ধরে নিলাম ফারুক আমার চোখে কাপড় পরিয়ে দিচ্ছে। ট্রেন আরেকবার "পোওও" করল। সেটাকে আমার কাছে ট্রিগার টানার শব্দ মনে হলো। শান্তা শেষ সময়ে "আব্বু" বলে চিৎকার করছে। আমার কাছে মনে হচ্ছে এটা শান্তা না। এটা শান্তা-নাসিমা-ফাহিমার সমন্বিত কণ্ঠ। আমি বুঝতে পারছি প্রতিটা মানুষই কোনো না কোনো সময়ের রবিউল। শুধু সময়টুকুর জন্য অপেক্ষা করতে হয়।
ট্রেন একেবারে কাছে চলে এসেছে। প্রথমে আমার সামনের গাড়িকে ধাক্কা মারবে, তারপর আমাদেরকে। আগামীকালকে বনানীতে খোঁড়া হবে পাশাপাশি তিনটি কবর। রবিউলের কবরের পাশে কান্নার মতো মানুষ আছে, আমার কেউ থাকবে না।!!!
!
আমার খুব বেশি জানতে ইচ্ছে করছে, ক্রসফায়ারের শাস্তিটা কি কেবল আমার হবে? আমার ঈশ্বরেরা কি শাস্তি পাবে না??
দুঃখ আমায় করে না গ্রাস ,
জানি আসবে সুখ , নিয়ে গোলাপের সুবাস ।
মনের আঙিনায় আশার আলো জ্বালিয়ে রেখেছি ,
জানে না কেউ কত কষ্ট নীরবে সয়েছি ।
দুঃসময়ের আঁধার চিরে আসবে নতুন আলো 
আলোর স্রোতে ভেসে যাবে বিষাদভরা কালো । 
সহজে জেতার আনন্দ কি যদি কোন বাধা না রয় ?
রাতের আঁধার পেরিয়ে আসবে নিশ্চিত বিজয় ।

জ্ঞানের আলো দূর করবে মনের মলিনতা 
থাকবে না মনে কোন কুটিলতা আর অজ্ঞতা ।

সুন্দর ফুল গুলো ফুটে রাতের আঁধারে 
তারার উজ্জ্বলতা দেখতে হয় রাতের আঁধারে ।
আঁধারকে অভিশাপ করে নয় 
আলো দিয়ে করতে হবে জয় । 
শান্তির ঘুমের জন্য চাই রাতের আঁধার,
তখন আমার আলোর কি দরকার ?
আঁধারকে দিয়েই আলোর গুরুত্ব বুঝি 
আলো আর আঁধার পাশাপাশি চলে ,নেই যোঝাযুঝি।।
শুধু আঁধারটুকুই ভালো 
আর কি সব ছাইপাঁশ
ঝিমুনি আর বিষ
চোখ জলানো আলো
শুধু আঁধারটুকুই ভালো

এলোপাতাড়ি ডিঙ্গিয়ে চলা
আমার পৃথিবী; আমার মৃত্যুর আশির্বাদ 
সম্মিলিত উপঢৌকন আর 
তার চোখ ছলছল
শুধু আঁধারটুকুই ভালো 

কাকতাড়ুয়ার মিছিল, রাত্রিদের ডুব,
স্যাতস্যাতে স্বপ্নদের আর্তনাদ ;
মিথ্যা সমীকরণ মেলানো
শুধু আঁধারটুকুই ভাল। 
নিরব চারিপাশ,খোলা জানালা।
বাইরে শীতল হাওয়া,ঝিঁ ঝিঁ পোকার ডাক।
জানালার পাশে আমি এখনো দাড়িয়ে।
পথের দিকে দুই চোখ।
সে কি আসবে?

মন উতালা,ঘুমহীন চোখ।
উদাস উদাস মূহুর্ত,কাটতে চাইছেনা প্রহর।
সে কি জানে আমি তার অপেক্ষায়?

অনেকগুলো অভিমান,হালকা কিছু রাগ।
ছটফট করছে হৃদয়,ধৈর্য্য হারিয়েছে মন।
আর কতক্ষন? এ অপেক্ষার।

চোখের কোণে কয়েক ফোটা জল,বুক ধরফর করছে।
জানটা বুঝি চলেই যাবে,সে কি জানে না আমি তাঁর পথের দর্শক?

টর্চ লাইটের আলো,কে যেন ছুটে আসছে?
অন্ধকার চারিপাশ। 
পরিচিত কারও মুখের মতই ভাসছে।
আমি চমকে গেলাম। বুক ধুকধুক থেমে গেছে।
কখন যে চোখের জলটুকু মুছে ফেলেছি জানিনা।
দুই ঠোট হাসিতে ভরে গেল।
যখন মানুষটির কথার আওয়াজ শুনলাম।
অপেক্ষার প্রহর বুঝি শেষ হলো।

দরজা খুললাম। তাঁকে জড়িয়ে ধরলাম।
একটু কান্নার আওয়াজ।
বলো, আর কখনো এরকম করবেনা।
আমার বউয়ের ভাঙ্গা ভাঙ্গা কথা।

আজ অনেক দিন হলো। প্রায় দুই বছর।
সেই যে গিয়েছে আর আসিনি ফিরে। 
সর্বনাশা ক্যান্সারে।
হারিয়ে গেছে চিরতরে।
যেন শত জনমের অপেক্ষাতে।

মাঝে দুই একবার এসেছিল।
থাকিনি বেশিক্ষন। 
মিনিট দুই –তিন হবে।
কথা বলেছিল অনেক। উল্লেখযোগ্য একটা।
আজও আমি তোমার অপেক্ষায়।
তুমি কি শুনছো?
ঘুমিয়ে গেলো পৃথিবী নিমিষেই
আমি আর অন্ধকার রইলাম জেগে
তরুণ রাতের বক্ষ চিড়ে
হঠাৎ ডেকে উঠলো
স্মৃতির ডাহুক।
এক দ্ইু তিন অগণিত
নানা রঙের ডাহুক
কোনোটা মৃৎপ্রায়, কোনোটা তরুণ
গলিত, অর্ধগলিত ডাহুক
স্মৃতির ডাহুক।

এরা ডাকে, মুধুই ডাকে
রাত হলেই ডাকে
কারণে অকারণে ডাকে।

তরুণ রাতের বয়স বাড়ে
একটা বয়স পর্যন্ত
রাত যেনো থমকে দাড়ায়।
তারপর ডাকতে থাকে ডাহুক
নানা রঙের ডাহুক
স্মৃতির ডাহুক।

গভীর রাতে 
স্মৃতিরা যৌবন ফিরে পায়
ক্ষুধার্ত স্মৃতিরা অন্ধকার খায়
অন্ধকার স্মৃতির প্রান।
বান্ধবীর বাসায় দাওয়াত ছিলো, আমি আর আমার মেয়ে এসেছি। আমার হাজব্যান্ড ইন্ডিয়া গেছে ব্যবসায়িক কাজে, নয়তো সেও আসতো, বান্ধবী আমাদের তিনজনকেই দাওয়াত করেছে।

আমার বান্ধবী পাপন খুব ভালো রান্না করে, বিশেষ করে পিৎজা এত ভালো বানায়! পাপন আন্টির বাসায় বেড়াতে যাওয়ার কথা শুনলে মেয়েও দারুন খুশি মনে রাজি হয়ে যায়। এমনিতে সে কারো বাসায় দাওয়াতে যেতে চায় না। দাওয়াত মানেই তো বড়দের খাওয়া দাওয়া, তারপর গসিপ আর ছোটরা সবাই যার যার ট্যাব নিয়ে ব্যস্ত। আমার মেয়ে এসব পছন্দ করে না। সে পছন্দ করে বরফ পানি খেলতে অথবা লুকোচুরি খেলতে। এখনকার বাচ্চারা এসব খেলে না। ট্যাবে গেমস খেলেই তো সময় পায় না।

আমার মেয়ে খুব করে পিৎজা খেলো, সাথে কোক। তার কোক খাওয়া মানা, কোক দিয়ে টয়লেট পরিষ্কার করা যায় -ব্যাপারটা দেখার পর থেকে ওর কোক খাওয়া বন্ধ করা হয়েছে। কিন্তু আজকে আমার সাথে এখানে আসতে রাজি হয়েছে বলে কোকটা ট্রিট হিসেবে দেয়া হয়েছে।

মেয়ের বাবা ইন্ডিয়া যাবে শুনেই ড্রাইভার ছুটি নিয়েছে। গাড়ি না থাকায় রাতের দাওয়াতে যাওয়া আমার জন্য সত্যি মুশকিল ছিলো। সূর্য ডোবার পরে একা একা এই গলির ভেতর পাপনের বাসায় আসা সাহসের ব্যাপার, অন্ধকার জায়গায় ভুতের উপদ্রপ থাকে। মানে, গাড়ি থাকলে ভয় নেই, কিন্তু আমার তো সাথে গাড়ি নেই। একবার ভেবেছিলাম আসবো না, কিন্তু মেয়েটা ফাইনাল পরীক্ষার পরে বাসায় থাকতে থাকতে বোর হচ্ছিলো। পাপনের মেয়ে ওজস্বীর সাথে ওর বেশ ভাব কারন দুজনেই লুকোচুরি খেলতে পছন্দ করে।

খাবার পরে আড্ডা দিতে দিতে বেশ রাত হয়ে গেলো। রাত ঠিক দশটায় আমার একটা ওষুধ খাবার কথা। সময়ের হেরফের হলে খুব মুশকিল। তাই ওদের বাসা থেকে বিদায় নেয়ার প্রস্তুতি নিচ্ছিলাম।

পাপন বললো, এত রাতে একা একা যাবে? হিমু বরং এগিয়ে দিক। 
হিমু পাপনের বর, আমারও বন্ধু। কিন্তু বেচারার জ্বর। সন্ধ্যা থেকেই দেখছি ওর বেড রুমে বাতি নিভিয়ে শুয়ে আছে।

আমি বললাম,না থাক, এই তো গলির মুখ থেকে সি এন জি নিয়ে নেবো। 
ও বললো, কিন্তু বাইরে তো এখন ভুতরা ঘুরে বেড়াচ্ছে। তোমাকে যদি বিরক্ত করে?
আরে না, এইটুক রাস্তা যেতে ভুত আমাকে আর কি বিরক্ত করবে? এত চিন্তা করো না তো, এইটুক আমরা মা মেয়ে হেঁটে চলে যেতে পারবো। সামান্য রাস্তা।

পাপনের ছোট বাচ্চাটা বিরক্ত করছিলো, ঘুমাবে। ও তাই আমাকে আর জোর করে আটকালো না।

ওদের বাসা থেকে বেরুতেই ঝুপ করে চারদিক অন্ধকার হয়ে গেলো, কারেন্ট চলে গেছে। আমি ওদের বাড়ির গেটে দাঁড়িয়ে মোবাইলের টর্চ অন করলাম। বৃষ্টির দিনে এমন হুটহাট কারেন্ট চলে যায়, সহ্য হয়ে গেছে।

ওদের বাড়ির মেন গেট পেরিয়ে বেরুতেই দেখি রাস্তার ওপাশে কাঁঠাল গাছটার নিচে এক গাদা পাতার স্তুপের ওপর একটা ভুত শুয়ে আছে! প্রথমে ঠিক বোঝা যায়নি। জমাট অন্ধকার ময়লা স্তুপের উপর কালো ভুতটা যেন মিশে আছে। ভুতের গায়ে আঁশের মত চকচকে চামড়া মোবাইলের ক্ষীন আলোয় চকমক করে উঠলো।

ভুতের ব্যাপারে আপনি জানেন তো? এরা আমাদের আসে পাশেই ঘুরে বেড়ায় তবে নির্জন জায়গা এরা বেশি পছন্দ করে। আসলে এইসব ভূতরা ছিলো , আগে এদের দেখা যেত না। প্রথম দিকে ভূতগুলো নিরীহ ছিলো , মানুষের থেকে দূরে দূরে থাকতো। কিন্তু ইদানিং ওরা বেপরোয়া। আসলে হয়েছে কি, আগের দিনে মানুষের মধ্যে মায়া, মমতা, মানবিকতা ছিলো। ধীরে ধীরে যতই মনুষত্ব লোপ পেতে থাকলো ততই যেন ভূতগুলো মানুষকে পেয়ে বসলো। মানুষের ভেতরের ঠুনকো রূপটা ওরা দেখতে পেতো।

খুব যন্ত্রনা করে এই ভূতগুলো আজকাল। সন্ধ্যা হলেই রাস্তায় রাস্তায় ঘুরে বেড়ায়, এদের সামনে নিঃশব্দে চলাফেরা করতে হয়। মানুষ এদের আশেপাশে শব্দ করলেই- ব্যাস, একেবারে সামনে এসে হাজির হবে। তারপর চেষ্টা করবে নানা ভাবে ভয় দেখাতে আর বিরক্ত করতে। আমার মনে হয়, হয়তোবা ওরা কানে খুব ভালো শোনে কিন্তু চোখে ভালো দেখতে পায় না। নাহ , মানুষের তেমন কোনো বড় ধরণের ক্ষতি করে না, শুধু বিরক্ত করে। আপনি যত ভয় পাবেন কিংবা বিরক্ত হবেন ওরা ততো মজা পাবে, আপনাকে আরো জ্বালাবে। আর যদি ভয় না পান তাহলে সরে যাবে।

তবে এদের মধ্যে কিছু ভুত খারাপ ধরনের। ওরা শুধু আপনাকে ভয় দেখিয়ে আনন্দ পাবে না, আপনার খুব প্রিয় একটা জিনিস কেড়ে নেবে, যেমন, কারো খুব প্রিয় স্মৃতি, কিংবা প্রিয় গন্ধ, প্রিয় অভ্যাস বা কারো দেয়া ভালোবাসার বস্তু। আমার এক কাজিনের হাতের আংটি নিয়ে গিয়েছিলো একটা খারাপ ভুত। এমন কোনো দামি আংটি ছিল না সেটা তবে তার বাবা, মানে আমার খালু মারা যাওয়ার ঠিক আগে কোন এক মেলা থেকে মেয়েকে আংটিটা কিনে দিয়েছিলেন। আংটি হারিয়ে আমার কাজিন খুব কেঁদেছিলো। আমি অবশ্য বলেছি, তোর আংটি নিয়েছে, খালুর স্মৃতিতো কেড়ে নেয়নি। মন খারাপ করিস না।

আমার সামনে যে ভুত শুয়ে আছে তার দেহ কুচকুচে কালো, শুকনো পাট কাঠির মতো হাত পা। গায়ের চামড়া অনেকটা মাছের আঁশের মতো চকচকে, নড়লে মনে হয় নড়ছে। শরীরের তুলনায় মাথা বেশ বড়, বিকট চেহারা, পলকহীন চকচকে চোখ। মানুষের মুখের যে অংশটায় ঠোঁট থাকে সেখানে ভুতটার ঠোঁট নেই, শুধু এবড়োথেবড়ো করে গাল জোড়া কাটা, সেই গাল কাটা মুখের ভেতরে দেখা যাচ্ছে সরু কিন্তু ধারালো ধূসর রংয়ের দাঁত। মাথার ঠিক মাঝখানটা কেমন তোবড়ানো গর্তের মতো, কোনো চুল নেই সেখানে কিন্তু বিশ্রী ধরণের খোলসের মতো চামড়া গুলো খুলে আছে। আমি জানিনা কিভাবে এত কিছু খেয়াল করলাম, এর আগে আমি কোনো ভুতকে এতটা খেয়াল করে । আমার উচিত ঝটপট সেখান থেকে চলে যাওয়া, অজানা কারণে আমি স্থবির হয়ে ভূতটাকে দেখছি। তবে ভুত এই মুহূর্তে অন্যমনস্ক। আমরা কানে ফোন নিয়ে যেভাবে কথা বলি, সে ঠিক সেভাবে কার সাথে যেন খুব নিচু স্বরে কথা বলছে।

আমার একটু ভয় করলো। ভয় করা তো স্বাভাবিক, তাই না? একটা ভুত এমন নির্জন অন্ধকার গলিতে আপনার সামনে শুয়ে থাকলে আপনি ভয় পাবেন না? আমি এর আগেও ভুত দেখেছি। দেখে ভুতের সামনে কোনো শব্দ না করে এড়িয়ে গেছি। এরা আমাকে কখনো বিরক্ত করেনি।

আমি মেয়েকে ফিসফিস করে বললাম, মামনি, আমরা খুব তাড়াতাড়ি হেঁটে গলির মুখে যাবো, তারপর রিক্সা, সিএনজি যা পাই নিয়ে নেবো। কিন্তু কোনো শব্দ না, ভুতটা যেন কোনো শব্দ শুনতে না পায়। শব্দ পেলেই কিন্তু আমাদের কাছে চলে আসবে, ভয় দেখাবে।

মেয়ে আগেই ভুতকে লক্ষ্য করেছে। ও খুব ভয় পেয়েছে। মেয়েটার শরীর হালকা কাঁপছে। একবার মনে হলো পাপনের বাসায় ফেরত যাই। কিন্তু দশটার সময় ওষুধটা না খেলে যে খুব মুশকিল হবে। এমন গাধামি করেছি, ওষুধটা সাথে আনতে ভুলে গেছি।

আমি আর মেয়ে ভুতকে এড়িয়ে হাঁটতে শুরু করলাম। বৃষ্টিতে রাস্তা কাদা কাদা। মোবাইলের আলোতে দেখে কোনো রকমে লাফ ঝাঁপ দিয়ে রাস্তা পার হচ্ছি । মেয়েকে এক হাতে ধরে রেখেছি। আমাদের পা যেন কাদায় তলিয়ে যাচ্ছে। নতুন জামার নিচে কাদা লেগে ঘিনঘিনে অবস্থা।

হটাৎ মেয়ের পা একটা গর্তে পরে গেলো। ও নিজেকে কন্ট্রোল করতে না পেরে চিৎকার করে উঠলো। আমি ওকে জাপটে ধরে তুললাম। কিন্তু যা হবার হয়ে গেছে। আমি স্পষ্ট বুঝতে পারলাম কিছু একটা ঠিক আমার পেছনে এসে দাঁড়িয়েছে। আমি টের পাচ্ছি কারো নিঃশ্বাস ঠিক আমার ঘাড়ের উপর পড়ছে, সেই সাথে হালকা কচকচ শব্দ। ভুতটা আমার মেয়ের চিৎকার শুনেই ছুটে এসেছে।

হটাৎ কেন জানি ভয়ংকর আতংক হলো। আমার এত কাছে কোনো ভুত কখনো আসেনি। এই ভুতটা যদি খারাপ ধরণের হয়? আমি কি চিৎকার করবো? না, তাহলে আশেপাশের আরো ভুত চলে আসবে। একটু সামনেই এগুলেই মেইন রাস্তা, আলো দেখা যাচ্ছে। ওই তো, দুইটা খালি রিকশাও দাঁড়িয়ে আছে।

মা, কি হয়েছে? কি হয়েছে মা? আমার মেয়ে তীব্র আতংকে হিড়হিড় করে কাঁপছে, ওর কথা জড়িয়ে যাচ্ছে। ভুতের উপস্থিতি ও টের পেয়েছে। আমার মতো ওর এতো কাছেও কোন ভুত আসেনি কোনোদিন।

আমি ওকে সাহস দিয়ে নিচু স্বরে বললাম, এই ভুত কিচ্ছু করবে না মা, ও শুধু আমাদের ভয় দেখতে চাচ্ছে। তুমি ভয় পেও না। কষ্ট করে একটু হেঁটে যাও, সামনেই রিকশা।

আমি মেয়েকে জড়িয়ে ধরে কাদায় মাখামাখি হয়ে এগিয়ে গেলাম। এই রাস্তাটার এত খারাপ দোষ আসার সময় খেয়াল করিনি। কাদার যেন হাত আছে! সেই হাত আমাদের টেনে মাটির আরো নিচে ডুবিয়ে দিচ্ছে। এক পা এগুলে যেন দু'পা পিছিয়ে যাই। অশরীরী কিছু একটা এখনো আমার পেছনেই আছে কিন্তু আমি পেছন ফিরে দেখতে সাহস পাচ্ছি না। কেন জানি মনে হচ্ছে প্রতি মুহূর্তে সেই অস্তিত্ব আরো প্রকট হয়ে উঠছে। তার উপস্থিতি জানান দিতে অনবরত কচকচ শব্দ করেই যাচ্ছে। নিশ্চই কাঁটা কাঁটা দাঁতের ঘর্ষণের শব্দ। ভূতটা কি করতে চাচ্ছে? যদি ধারালো দাঁতে কামড় বসিয়ে দেয়?
 Kaljoyee

 


হটাৎ টের পেলাম আমার কামিজের পেছন দিকের গলার খোলা জায়গাটায় ভুতটা নখ দিয়ে হালকা ভাবে আঁচড় দিচ্ছে। আমাকে ভয় দেখানোর শুরু। আমি আতংকে হিম হয়ে গেলাম। ভুতটার স্পর্শ আমার সারা শরীরে ভয়ংকর ভয় মেশানো ঘৃণার জঘন্য অনুভূতি ছড়িয়ে দিচ্ছে। পেছন থেকে হুমহুম ধরণের একটা শব্দ আসছে, মনে হচ্ছে ভূতটা হাসি চাপানোর চেষ্টা করছে। ঠিক মানুষের মতো হাসির শব্দ না সেটা, কেমন ক্ষীণ কর্কশ একটা শব্দ , তারসাথে যেন শুকনো পাতার খসখস শব্দ যোগ হয়েছে। কেউ কি কথা বলছে? আমি প্রানপন চেষ্টা করছি কিছু না শুনতে।

কিন্তু আমি শুনতে পেলাম ফিসফিস করে বলছে, মেয়েকে নিলাম। কথাটা বলেই ভুত আমার ঘাড়ে আবার নখ দিয়ে আঁচড় দিলো, এবার অনেক জোরে। টের পেলাম ঘাড়ের কাছ দিয়ে তরল কিছু গড়িয়ে পড়লো, রক্ত নাকি?

সব ভুলে নিজেকে একটু সামলে নিয়ে দেখি, মেয়ে আমার পাশে নেই! চারপাশে কোথাও নেই! যেন বাতাসে মিলিয়ে গেছে! আমার মাথা কেমন চক্কর দিলো, বুকের ভেতর হৃদপিন্ড এত জোরে ধুপপুক করছে যেন এক্ষুনি বুক ফেটে যাবে। আমি চিৎকার আমার মেয়ের নাম ধরে করে ডাকলাম। আমার চোখ ফেটে কান্না আসছিলো। মাথার ভেতরটা এতটাই ফাঁকা লাগছিলো মনে হচ্ছিলো আমি এক্ষুনি জ্ঞান হারাবো।

এবার যেন আমার চারপাশে কারা যেন ফিসফিস শুরু করলো। আমি স্পষ্ট কাউকে দেখতে পাচ্ছিলাম না। ভয়ে আমার হাত থেকে মোবাইলে ফোন পরে গেছে। আমি বুঝতে পারছি আমার ঠিক পেছনে জঘন্য কুন্নী ভুতটা এখনো দাঁড়িয়ে আছে।

আমি বুঝতে পারছি আর ভয় পেলে হবে না, যেকোনো ভাবে হোক মেয়েকে উদ্ধার করতে হবে, ভুতটার মুখোমুখি হতে হবে। ঘাড় ঘুরিয়ে এবার তাকে স্পষ্ট দেখলাম, পলকহীন চোখ আর গাল জোড়া বিকট হাসিতে বেরিয়ে আছে কাঁটার মতো দাঁত। তার পিঠের উপর আমার মেয়ে, আতংকিত চোখে আমার দিকে তাকিয়ে কি যেন বলছে অথচ আমি কিছুই শুনতে পারছি না। খালি দেখছি ও চিৎকার করার ভঙ্গিতে মুখ নাড়ছে। মেয়ে আমার দিকে হাত বাড়িয়ে দিলো।

আমি এক লাফে মেয়েকে ধরতে গেলাম আর ঠিক তখনি ভূতটা হওয়ার মিলিয়ে গেলো! মেয়েকে উদ্ধার করতে পারলাম না।

তখন আমার ঘুম ভাঙলো, আমি বুঝতে পারলাম আমি এতক্ষন স্বপ্ন দেখছি, ভয়ংকর দুঃসপ্ন। আমার হৃদপিন্ড তখনও ভয়ংকর ভাবে কাঁপছে , সারা শরীর ঘেমে গেছে। আসলে আমার মেয়েকে হারিয়ে ফেলার দুঃসপ্নটা আমি প্রায়ই দেখি। রাত দশটায় ওষুধ না খেলেই এমন খারাপ স্বপ্ন দেখি, মাঝে মাঝে তো কাঁদতে কাঁদতে ঘুম ভাঙে ।

একটু পর শান্ত হলাম, মেয়ের রুমে গেলাম দেখতে ও ঠিক আছে কিনা। ওর রুমে গিয়ে দেখি মেয়ে নেই! কোথাও নেই, সারা বাড়ি তন্ন তন্ন করে খুঁজেও মেয়েকে পেলাম না। কুন্নী ভুত সত্যি সত্যি আমার মেয়েকে নিয়ে গেছে। আর খুঁজে পাওয়া যায়নি। আপনি খুঁজে বের করুন আমার মেয়েকে প্লিজ। প্লিজ।

আপনি আমার কথা বিশ্বাস করলেন না তো? দেখেন, আমার ঘাড়ে ভুতের আঁচড়, দেখেন।"

------------------------------------------------------------------
নাম: অনামিকা আহমেদ 
বয়স: ৩৫
ডায়াগনোসিস: সিজোফেনিফর্ম ডিসঅর্ডার

ডক্টর আশফাক ভিডিও ক্লিপটা দেখলেন। তারপর রোগীর ফাইল খুলে তথ্যগুলোতে চোখ বুলিয়ে নিলেন। বাইশ বছর বয়সে এক মর্মান্তিক দুর্ঘটনায় ভদ্রমহিলার প্রথম সন্তানের মৃত্যুর পর এই রোগের উৎপত্তি। দ্বিতীয় সন্তানের জন্মের পরে সমস্যা আরো বাড়তে থাকে। চিকিৎসা হিসেবে কিছু এটিপিক্যাল আন্টিসাইকোটিক মেডিসিন দেয়া হয়েছিল।

রোগীর দ্বিতীয় ফাইল পুলিশ কেসের ফাইল। সেখানে দেখা গেলো অনামিকার স্বামী সামিউল স্ত্রীর অসুস্থতার দায়ভার বহন করতে অস্বীকৃতি জানালে তাদের মধ্যে ডিভোর্স হয়ে যায়। সামিউল তাদের সন্তান বিদিতাকে নিয়ে চলে যায়। ডিপ্রেশনের ফলে অনামিকার রোগ আরো ভয়াবহ আকার নেয়। অনামিকার মায়ের অবিরাম অনুনয়ের পরে সামিউল বিদিতাকে মাঝে মধ্যে অনামিকার সাথে থাকার অনুমতি দেয়।

এমনি এক রাতে যখন বিদিতা অনামিকার বাসায় ছিল, তখন বিদিতা ওই বাসা থেকে হারিয়ে যায়। সামিউল মামলা করে অনামিকার বিরুদ্ধে। সামিউলের ভাষ্যমতে ওর সাথে ডিভোর্সের প্রতিশোধ নিতেই বিদিতাকে গুম করেছে অনামিকা।

পুলিশের জিজ্ঞাসাবাদে অনামিকা উপরের বক্তব্য দেয় যেটা রেকর্ড করে রাখা হয়েছিল। ডক্টর আশফাক দু'বার ভিডিওটা দেখে বুঝতে পারছেন রোগী সিজোফ্রেনিক ছিলো, কথাবার্তা এবং বডি ল্যাংগুয়েজ অস্বাভাবিক। তবে কথাবলার ভঙ্গি যথেষ্ট শান্ত এবং গোছানো।

পুলিশ ফাইলের রিপোর্ট অনুযায়ী জানা গেলো পরবর্তীতে বিদিতাকে আর খুঁজে পাওয়া যায়নি। মানসিক বিকারগ্রস্ত হওয়ায় এবং অভিযোগ প্রমান না হওয়ায় অনামিকাকে মামলা থেকে অব্যাহতি দেয়া হয়।

ফাইলগুলো তিন বছর পুরোনো। ডক্টর আশফাক স্টুডেন্টদের জন্য সিজোফ্রেনিয়ার ব্যাপারে কিছু প্রেসেন্টেশন তৈরী করবেন। সেজন্য লাইব্রেরির ভিডিও আর্কাইভ থেকে এই ভিডিও কেসটা বের করে এনেছেন। কিন্তু তার খুব জানতে ইচ্ছা বিদিতার কি হলো? কোথায় হারিয়ে গেলো মেয়েটা? সত্যিই কি অসুস্থ মা তার মেয়েকে খুন করে ফেলেছিলো? সিজফ্রেনিক রোগীরা অনেকসময় হিংস্র হতেই পারে। রোগীকে সামনে সামনি দেখলে আরো অনেক কিছু বোঝা যাবে।

তিনি ইন্টারকমে লাইব্রেরির ম্যানেজার সাজ্জাদকে কল করলেন।

সাজ্জাদের কাছে এই কেসের ব্যাপারে জানতে চাইলে সে অবাক হয়ে বললো, স্যার আপনি এই কেসের ব্যাপারে জানেন না? তিন বছর আগে এই কেস নিয়ে খুব তোলপাড় হয়েছিলো। প্রত্রিকায়, টিভিতে অনেক দেখিয়েছে। মায়ের মাথা খারাপ, মেয়েকে বাপের সাথে যেতে দিবে না বলে মেয়েকে নাকি খুন করেছে, এমন অভিযোগ করেছিলো মেয়ের বাবা। এদিকে মহিলা বারবার বলে ভুতে নাকি তার মেয়েকে নিয়ে গেছে, মহিলার ঘাড়ে ভুতের নখের আচড়ও দেখা যায়।

তাই নাকি? আমি তখন জার্মানিতে ছিলাম তাই হয়তো খবরটা চোখে পড়েনি। তারপর?

তারপর স্যার মেয়ের কেন হদিস পাওয়া যায়নি, প্রমানও করা যায়নি যে মা মেয়েকে গুম বা খুন করেছে। ফলে কেসটা আনসল্ভড। এদিকে অনামিকার দেখাশোনা করার কেউ ছিল না। ওর বাবা মার তেমন টাকা পয়সা ছিল না, চিকিৎসা করাবে কিভাবে, বলেন? তাছাড়া ওরাও ভাবতে শুরু করলো অনামিকাই খুনী। মেয়েকে হারিয়ে অনামিকার অবস্থা আরো খারাপ হলো স্যার। আমাদের হসপিটালেই তো পরে ছিল বেশ কিছুদিন। শেষের দিকে তো পুরো মারমূখী অবস্থা, সামনে যাকে পায় তার দিকেই তেড়ে যায়, নোংরা নোংরা কথা বলে। তারপর হটাৎ দুম করে মরে গেলো বছরখানেক আগে। মরার আগে অবশ্য একটা অদ্ভুত ব্যাপার হলো।

কি ব্যাপার?

আমাদের এখানে একজন প্রফেসর ছিলেন, মাহাতাব স্যার। শেষের দিকে অনামিকার চিকিৎসা করছিলেন উনি। মৃত্যুর আগে অনামিকা নাকি তাকে ইন্ডিয়ার কোন এক বোর্ডিং স্কুলের ঠিকানা দিয়েছিলো। ঠিকানাটা সে স্বপ্নে পেয়েছে। বিদিতা, মানে,অনামিকার মেয়ে নাকি ওখানেই আছে। মাহাতাব স্যার প্রথমে প্রলাপ ভেবে উড়িয়ে দিয়েছিলেন। পরে উনার এক পরিচিত সাংবাদিককে গল্পে গল্পে ব্যাপারটা জানান। ওই সাংবাদিক মশলাদার খবরের আশায় সেই স্কুলে খোঁজ নিয়ে জানতে পারেন বিদিতা সেখানে আসলেই আছে! মজার ব্যাপার হচ্ছে বিদিতা বলতে পারে না ও কিভাবে সেই স্কুলে ভর্তি হলো। ছোট ছিলো তো, মনে নেই আর কি। ওর বাবাই নিশ্চই পাগল মায়ের থেকে মেয়েকে সরিয়ে দিয়েছিলো অথচ ব্যাটা কিছুতেই সেটা স্বীকার করলো না। দেখেন অবস্থা স্যার। কোথায় রোগীর চিকিৎসা করাবে, তা না। উল্টো মানসিক যন্ত্রনা দিয়ে মেরেই ফেললো ..............স্যার, আর কিছু জানতে চান? পুরোনো পত্রিকা দেখলে আরো অনেক কিছু জানতে পারবেন।

ডক্টর আশফাক ফোন রেখে অনামিকার ফাইল গুছিয়ে নিলেন। সিজোফেনিফর্ম ডিসঅর্ডারের এই কেসটা নিয়ে ক্লাসে আলোচনা করলে ভালোই হবে। এমন চাঞ্চল্যকর কেস নিয়ে স্টাডি করতে সবার আগ্রহ হবার কথা। পুরো ফাইলটা আরো ভালো করে দেখতে হবে। অনামিকা স্বপ্নে কেমন করে বোর্ডিং স্কুলের ঠিকানা পেলো সেটার ব্যাখ্যা বের করা দরকার। ভুতের আঁচড়ের ব্যাপারটারও নিশ্চই একটা যুক্তি আছে।

ফাইলের ভেতর থেকে অনামিকা আর বিদিতার একটা ছবি বেরিয়ে এলো। হাসিখুশি মিষ্টি চেহারার একটা মেয়ে তার তিন চার বছরের ফুটফুটে কন্যাকে জড়িয়ে ধরে রেখেছে। ছোট্ট বিদিতার চোখে চশমা আর চশমার পেছনে বুদ্ধিদীপ্ত এক জোড়া চোখ হাসছে। কিন্তু বিদিতার মুখ গম্ভীর, অনেক কষ্টে হাসি চেপে রেখেছে মেয়েটা।

দৃশ্যটা সবসময় এমন থাকলেই হতো না?
রবিনের অনেক রাতে ঘুম ভেঙে গেলে আধো আধো চোখ মেলে তাকিয়ে সে ল্যাম্পপোস্টের আলো দেখতে পায়। রাস্তার দু’ধারের ল্যাম্পপোস্টগুলো ক্রমাগত আলো বিকিয়ে মাঝ রাতের ঘন অন্ধকারকে দূরীভূত করার চেষ্টা করে চলেছে। আলোর চারধারে আঁধার, আঁধারের মাঝে আলো- রবিন আস্তে আস্তে চোখ মেলে তাকায়। ওর দুই পাশে বল্টু, পবন, রনি, শাকিল…… সবাই শুয়ে আছে। গভীর ঘুমে আচ্ছন্ন ওরা। কোনো সাড়াশব্দ নেই। কেবল রবিন নিঃশব্দে চোখ মেলে তাকিয়ে আছে। 
মাথার উপরে ল্যাম্পপোস্টের আলো। তাই উইপোকারা একে একে সেখানে গিয়ে জড়ো হয়েছে। মাঝে মাঝে একটা দুটো করে নেমে আসে রবিনের মাথা বরাবর। তখন ওরা ঘোরে, রবিনের মাথার চারপাশে অদ্ভুত শব্দ করে নেচে নেচে ঘুরে বেড়ায়। রবিন বিরক্তি প্রকাশ করে। একে তো এই এত রাতে ঘুম ভেঙে গিয়েছে, তার উপরে উইপোকার নাচানাচি! শুধু নাচলে তো আর তার আপত্তি ছিল না, কেন যে এসব চোখেমুখে এসে পড়ে!
রবিন দু’হাতে চোখ কচলাতে কচলাতে একটা বড় হাই তোলে। সে জানে, এখন আর ঘুম হবে না। প্রায়ই এমন হয় তার। ঘুমের জগতে নিজেকে জড়িয়ে ফেলতে ফেলতে সেখান থেকে হঠাৎ করে বেরিয়ে আসে সে। তারপর আর সে জগতে প্রবেশ করা যায় না। তখন সে এই মধ্যরাতের নিস্তব্ধতায় অন্ধকারের খেলা দেখে। কেমন করে ঘিরে রেখেছে এই পৃথিবীটাকে! মাঝে মাঝে ওর মনে হয় রাস্তার ধারের এই কৃত্রিম আলোগুলো না থাকলেই বুঝি ভালো ছিল। নিকষ কালো অন্ধকারের মাঝে খুঁজে পাওয়া যেত ‘অমলপুর’কে।
রবিন তার কল্পনার জগতে ডুব দেয়। ফিরে যায় সেই চিরচেনা মাঠ, মেঠোপথ, বাঁশঝাড়, গ্রামের সঙ্গীসাথী, খেলার মাঠ আর…….. আর বরইতলায়। আর করিমচাচার চায়ের দোকানে। আর সেই ঘুড়ি ওড়ানোর বিকেলগুলোতে। যে বিকেলগুলো ছিল কতই না খোলামেলা, প্রাণবন্ত, উচ্ছ্বসিত!

চোখ দু’টো খোলা থাকুক কিংবা বন্ধ- মায়ের মুখখানা সবসময়ই চোখের সামনে ভেসে থাকে। যেন সে তার খুব কাছাকাছি, সামনেই দাঁড়িয়ে আছে। দাঁড়িয়ে কখনো হাসছে, কখনো অজস্র কাজের চাপে চোখেমুখে সে কাজ করার এক বিরক্তিকর ভাব নিয়ে ঘুরে বেড়াচ্ছে। কখনো বা হয়তো কোনো এক কারণে রবিনের দিকেই সে রাগান্বিত দৃষ্টিতে তাকিয়ে আছে। রবিন এ সবই তার চোখের সামনে দেখতে পায়। এক এর পরে এক মায়ের সাদাকালো কিংবা রঙিন মুখচ্ছবি।

রবিনের দু’চোখ ভরে জলের স্রোত প্রবলবেগে বেরিয়ে আসতে চায়। আসে না। শুধু দৃষ্টি বুলায় সেইসব চিরচেনা দিনগুলোর স্মৃতিপটে।
বিকেলবেলা সঙ্গীদের সাথে খেলতে খেলতে কখন যে সন্ধ্যের আঁধার চারপাশে জাল ছড়িয়ে দিল! রবিন যেন সেটি বুঝেই উঠতে পারে নি। সম্বিত ফিরে আসা মাত্রই সে উথালপাথালভাবে দৌড় দিল বাড়ির পথে। আজ একটা রণক্ষেত্র বাড়িতে সাজবেই সাজবে! বাড়ির মুখে গিয়ে পৌঁছতেই সেই চিরচেনা স্তম্ভিত মূর্তি। যা ভয় পেয়েছিল ঠিক তাই! সেই সন্ধ্যেতে এক পর্ব কোনো রকমে সমাধান হয়ে গেলেই বই নিয়ে বসে যায় সে। পঞ্চম শ্রেণির বাংলা বইয়ের একটা গদ্য অতি উচ্চস্বরে পড়তে থাকে। মাও আর কিছু বলেন না।
কিন্তু রাতে খেতে বসার সময় মায়ের মুখখানা একেবারেই বদলে যায়। সেই স্নেহমাখা হাসি, ছেলের প্রতি সহজাত স্নেহ- রবিন বুঝতে পেরে যায় আজকের বিপদটাও তবে কেটে গিয়েছে। মা আর তার উপরে রেগে নেই।

কি সেই সব দিনের স্মৃতিকথা! রবিন দু’হাতে চোখের জল মোছে। তখন তার আবার মনে পড়ে যায় কালাম মামার বলা কথাগুলো। ‘তুই না ব্যাটা মানুষ ? এহনও যদি মার আঁচল ধইর্যার ঘুরঘুর করস তয় চলে ? সংসারের হাল ধরতে হইব না ? কই শহরে যাইয়া কামাই করবি, মার মুখে হাসি ফুটাবি- তা না! ঘরের মইধ্যে মার আঁচলের তলে পইড়া রইছে!’
গ্রাম সম্পর্কের এই কালাম মামার হাত ধরেই শহরের বুকে পাড়ি জমিয়েছিল রবিন। ছোট্ট বোন আর মা কে ফেলে রেখে এসেছিল সেই কোন অমলপুরের মাটিতে। মা কেঁদেছে, কেঁদেছে ছোট্ট, অবুঝ বোনটা আর কেঁদেছে সে নিজেও। রবিন আর তার মা কখনোই মন থেকে চায় নি যে সে এত তাড়াতাড়ি উপার্জনের পথে পা বাড়াক। রবিন চেয়েছিল পড়তে আর মা চেয়েছিল তাকে পড়াতে। রবিন পড়াশোনা করে অনেক দূর পর্যন্ত এগিয়ে যাবে- এই ছিল দু’জনেরই স্বপ্ন, আশা, আকাঙ্খা। কিন্তু বাস্তবতা বড় বেশি নির্মম! অভাব বড় যন্ত্রণাদায়ক! সুখপাখি বড় বেশি দূরে!
 Kaljoyee

 


আকাশের অজস্র তারাগুলো রবিন একটা দুইটা করে গুণতে শুরু করে। এক, দুই, তিন, চার, পাঁচ, ছয়………… এলোমেলো হয়ে যায়। একটি তারাই রবিন বার দুই করে গুণে ফেলে। আবার শুরু করে সে। নাহ্, এবারো এলোমেলো হয়ে যায় গণনা। ঠিকঠাকভাবে ঠাওর করতে পারা যায় না তারার মেলার তারাগুলোকে। সংখ্যায় যেমন অনেক বেশি, তেমনই অনেক বেশি কাছাকাছি অবস্থান করে সেগুলো। গুণতে গেলে রবিনের কপাল কুঁচকে যায়। মাথার পেছন থেকে মাঝ বরাবর, সেখান থেকে সামনে কপালের দিকটায়- কেমন যেন এক চাপের সৃষ্টি হয়। রবিন এত চাপ সহ্য করতে পারে না। এলোমেলো চিন্তারা তার মাথায় এসে ভর করে। সে সেই চিন্তার দলগুলো নিয়ে খেলা করে। এলোমেলো খেলা।
মাঝে মাঝে রবিনের মনে হয় ফুরফুরি, রঞ্জন, সবুজ- ওদের মতো যদি ওর বাবাও ওর কাছে থাকত তাহলে বুঝি আর ওকে এভাবে খোলা আকাশের নিচে শহরের বুকে মাকে ছেড়ে একা একা শুয়ে শুয়ে তারা গোণার এলোমেলো খেলা খেলতে হত না। এই বয়সে সংসারের হালও ধরতে হত না তাকে। একটা সুন্দর হাসিখুশি জীবন হত তার! সে পেত মায়ের কাছে শুয়ে থাকার পুরোনো সেই স্বাদ, ছোট্ট বোনটার সাথে খুঁনসুটিতে মেতে ওঠার স্বাদ, প্রতিদিন অন্তত পান্তা খাওয়ার নিশ্চয়তা আর একটা ছোট্ট চালাঘেরা আশ্রয়। যে আশ্রয়ে থেকে কি না ওই দূর আকাশের সবগুলো উজ্জল তারা একসাথে দেখতে পাওয়া না গেলেও নিজের মনকে বলা যায়, আমারো একটা ঘর আছে। আমারো ঘরে ফেরার তাড়া আছে।
হ্যাঁ, শহরের বুকে পা রাখার পর থেকেই রবিনের জীবনটায় কেমন যেন এক ছন্নছাড়া ভাব চলে এল। মামা তাকে ইট ভাঙার কাজে রেখে দিয়ে মোটা অঙ্কের টাকা নিয়ে চলে গেলেন। তারপর আর একটিবারও সে রবিনের খোঁজ নিতে আসেন নি। রবিন কোথায় থাকবে, কি খাবে- এসব বলে দেওয়ার মতো কোনো দায়িত্ববোধও তার ছিল না। থাকলে নিশ্চয়ই সে তা বলে দিত!

রবিন এসব কথা ভেবে ভেবে নিজেকে প্রচন্ড কষ্ট দেয়। মামা কেন এমন স্বার্থপরের মতো কাজ করলেন ? অন্তত ছোট্ট একটা আশ্রয়ের ব্যবস্থা তো তিনি করে যেতেই পারতেন!
জগতের এতবেশি মারপ্যাঁচ রবিনের ছোট্ট মাথায় ঢুকে না। তাই সে বুঝতে পারে না মামার এই কাজের অর্থ। থেকে থেকে তার কেবল মায়ের কথা মনে পড়ে। ‘মা…….মা……’। চিৎকার করে কাঁদতে ইচ্ছে করে তার। কিন্তু হয় না। সে কাঁদতে পারে না। দু’চোখের কোণে জলগুলো এসে থমকে দাঁড়ায়।
এমন সময় রাতের নিঃস্তব্ধতা ভেঙে ডেকে ওঠে কিছু কুকুর। ঘেউ…ঘেউ…ঘেউঘেউঘেউ….ঘেউ… দৌড়ে দৌড়ে বহুদূর চলে যায় তারা। তাদের আর দেখতে পাওয়া যায় না। রবিনের ভয় লাগে। সে উঠে বসে। এই ভাবনা সেই ভাবনা… ভাবতে ভাবতে কখন যে মাঝ রাত শেষ রাতের দোরগোড়ায় এসে পৌঁছেছে! তা সে একেবারেই বুঝে উঠতে পারে নি। বুঝতে পারার কথা মনেই আসে নি তার। কিছুটা দূরের মসজিদ থেকে আজানের সুর কানে এসে পৌঁছলে তার জ্ঞান হয়। ভালোভাবে আকাশের দিকে তাকিয়ে দেখে, সত্যি প্রায় ভোর হয়ে এল!

আবার নতুন সকাল, নতুন দিন। আর শুরু সেই এক যন্ত্রণার। যে হাতে একদিন সে শুধু বই, খাতা আর কলম ধরার স্বপ্ন দেখেছিল, সে হাতেই তাকে হাতুড়ির এলোপাথারি বাড়ি দিয়ে ইট ভাঙতে হচ্ছে। সে তার কোমল হাতখানা মুখের সামনে এনে হাই দেয়। তার এই ইটপাথরের শহরের ইটপাথরের জীবনে একদিন না একদিন কোমল হাত দু’টো ঠিক শক্ত হয়ে যাবে। সেদিন আর হয়তো আজকের মতো করে মায়ের জন্য কান্নাও পাবে না। আর সেদিন হয়তো সেও বুঝতে পেরে যাবে এই কঠিন, নিষ্ঠুর জগতে কালাম মামাদের চাহিদা। কে বলতে পারে, এই নির্মম জগতের চাহিদায় হয়তো তাকেও নাম লেখাতে হবে কালাম মামাদের দলে!!
কিছু ভালো লাগছেনা,কিছু না। বাসার সামনের কদম গাছটা ফুলে ফুলে ভরা,সেদিকে তাকিয়ে ইচ্ছে করছে গাছটাকে উপড়ে ফেলে দেই অথচ এই কদিন আগেও ফুল আসতে দেরী হচ্ছে কেন ভেবে অস্থির ছিলাম। কি করবো,কাকে বলবো, কোথায় যাব কিছুই বুঝতে পারছিনা। গতকালের কথাগুলো ভাবতে ভাবতে কখন যে চোখ ঝাপসা হয়ে এলো বুঝতে পারিনি। হঠাত দেখি মা পাশে দাঁড়িয়ে তাকিয়ে আছে আমার দিকে। চোখ মুছে অন্যদিকে তাকিয়ে রইলাম। মা স্বগতোক্তির মত বললো
-তুই ক্যান কাঁদতেছিস? কাঁদবো তো আমি,পাপ তো আমার তোকে পড়াশুনা করাতে চাইছি।
আমি বললাম -মা বিশ্বাস করো আমি খারাপ কিছুই করিনি,বিশ্বাস করো মা। মা তুমি বাবাকে বোঝাও,অন্য কোথাও বিয়ে দিলে একদম মরে যাব আমি।
-তোর বাবা কি কারো কথা মানে? আমি ভাবতেই পারিনা এমন একটা ফ্যামিলির মেয়ে হয়ে তুই কিনা একটা ছেলের সাথে সম্পর্কে জড়ালি? কি লাভ হলো এত যুদ্ধ করে তোকে ভার্সিটিতে ভর্তি করিয়ে? এখন তো মানসম্মান ও গেল পড়াশুনা ও গেল। 
-মা তুমি বলো কি করবো আমি এখন? 
মা কথা না বলে রান্নাঘরের দিকে গেল। মাকে রান্নাঘরের দিকে যেতে দেখে মনে পড়লো গতকাল দুপুরের পর থেকে কিছু খাওয়া হয়নি,মা'র ও সাহস হয়নি বাবাকে না জানিয়ে কিছু খেতে দেয়। আমি জানিনা আমি কতখানি অন্যায় করেছি বাবার চোখে। একটা ছেলে কে পছন্দ করেছি শুধু এইতো। কিভাবে কি হয়ে গেলো আমি নিজেও কি তা জানি।
ছোট বোন লিলি এসে বললো বাবা ডাকে। শুনেই ভয়ে বুক শুকিয়ে গেলো,ওকে বললাম - রুমে মা আছে?
- না,বাবা একা তোমাকে যেতে বলছে।
কি আর করা,বুক যতই কাঁপুক বাবাকে বুঝতে দেয়া যাবেনা,আমি বাবার ই মেয়ে,রাগ আমারো কিছু কম নয় আর তাছাড়া ছোটবেলা থেকে দেখে এসেছি বাবা শক্তের ভক্ত। যাইহোক রুমের সামনে গিয়ে কিছুক্ষণ দাড়ালাম,ভিতরে যাব কি যাব না ভাবতে ভাবতেই ঢুকে পড়লাম। বাবা দুইহাত মাথার পেছনে রেখে চোখ বন্ধ করে খাটে আধশোয়া হয়ে ছিলেন,ওই অবস্থায় বাবাকে দেখে কষ্টে আমার বুক ভেঙে গেল,ইচ্ছে করছিলো বাবাকে জড়িয়ে ধরে বলি বাবা তুমি যা বলবে তাই হবে। 
বাবা আমার সাড়া পেয়ে চোখ খুলে বললেন - আমার সামনে বোস।
আমি বসাতে বাবা কিছুক্ষণ চুপ করে রইলেন,সম্ভবত মনে মনে কথা গুছিয়ে নিলেন। তারপর হঠাত ই বললেন
- তোর সেকেন্ড সেমিস্টার শেষ হইছে?
আমি মনে মনে অবাক হলাম এই ভেবে যে বাবা তো আমার পড়া লেখার খবর আমার থেকে কিছু কম জানেনা তবু এই প্রশ্ন কেন।মুখে বললাম -না।
- তোর মাকে বলে দিছি তোর আর ক্লাসে যাওয়ার দরকার নাই,ইন্টারমিডিয়েট পাস তো আছিস তাতেই চলবে।

আমি এই মুহুর্তে বাবার সাথে কোন তর্কে গেলাম না কারন পড়াশুনা নিয়ে পরেও ভাবা যাবে কিন্তু শখ করে খাল কেটে যে কুমির আমি এনেছি সেটা থেকে কিভাবে পরিত্রান পাব সেটাই চুপচাপ ভাবছি।
তারপরেই বাবা আসল কথায় আসলেন।
- তোকে মোবাইল দিছি চার মাস হইছে না?
-হু
- চার মাস মোটে মোবাইল পাইছিস হাতে এরমধ্যেই এত কিছু ঘটায়ে ফেলছিস?
আমি কিছু না বলে মাথা নিচু করে বসে রইলাম।
-কথা বলিস না ক্যান? কথার উত্তর দে। আর তোর মোবাইল এখন থেকে আমার কাছেই থাকবে,শুধু তোর টা না তোর মা'র মোবাইল ও।
আমি আস্তে করে বললাম
- মা তো কিছু করে নাই,মা তো কিছু জানতো ও না।
বাবা গর্জে উঠলেন
-চুপ কর। এই ফ্যামিলিতে আজ পর্যন্ত কোন মেয়ে বাবার অবাধ্য হয় নাই,বাবা মা'র পছন্দ করা পাত্রের সাথে বিয়েতে অমত করে নাই আর উনার কিনা ভার্সিটিতে গিয়া পাখা গজাইছে! 
ছেলেটার নাম কি?
- আনিস।
- করে কি? অবশ্য করবেই বা কি? এইসব ছেলেরা তো রাস্তায় ঘুরাঘুরি ছাড়া আর কিছু করেনা।
- বাবা ও জব করে।
-পড়াশুনা কতদুর করছে? 
-মাস্টার্স শেষ করছে তিন বছর হইছে।
-তাহলে তো ছেলে বুড়া,দ্যাখ বউ বাচ্চাও আছে। তবে ছেলে যে ই হোক আর যাই হোক আমার সাফ কথা এখানে আমি তোর বিয়ে দেব না,অন্য জায়গায় ছেলে আমার ঠিক করা আছে।এক সপ্তাহের মধ্যে বিয়ে দেব আমি।
-অন্য কোথাও বিয়ে করবোনা আমি।
-তুই আমার সামনে থেকে যা,বিয়ে কিভাবে দিতে হয় জানা আছে আমার।
- বাবা আমরা বিয়ে করে ফেলছি।
বলেই আমি একরকম বাবার ঘর থেকে পালিয়ে এলাম। জানিনা এত বড় মিথ্যাটা আমি বাবার সাথে কিভাবে বললাম,তাও এমন একজনকে নিয়ে যার সাথে আমার মাত্র তিন মাস নয় দিনের পরিচয়,সম্পর্ক।আমি এও জানিনা সে আমাকে এই মুহুর্তে বিয়ে করবে কিনা। তার সত্যিকারের পরিচয় ও আমার অজানা। ফেসবুকে আমাদের পরিচয়,দেখা হয়েছে দুদিন। ফেসবুকে কয়েক সপ্তাহ শুধু চ্যাট হইছে তাও এমন কোন সিরিয়াস কিছু নয়,এমন তো অনেকের সাথেই হয় কিন্তু আমি কখনোই বুঝিনি এভাবে সত্যি সত্যি ভালোবেসে ফেলবো।
আমি ভেবেছি কয়েকদিন চ্যাট করি তারপর যদি দেখি প্রেম ট্রেম করতে চায় তাহলে ব্লক করে দেবো কিন্তু দেখা কোনদিন ও করবোনা সে ব্যাপারে প্রায় নিশ্চিত ছিলাম। কারন সে আমার থেকে অন্তত ৮-৯ বছরের বড়। বয়সের এতখানি গ্যাপ নিয়ে তো আর প্রেম করা যায়না। কিন্তু সে এমন পিড়াপীড়ি শুরু করলো দেখা করা নিয়ে যে কি করবো ভেবে পাচ্ছিলাম না। তার একটাই কথা ছিলো
-প্লিজ একবার দেখা করো,এই জীবনে আর কোনদিন আসতে বলবোনা।
আমি হাসতে হাসতে বলেছিলাম
- মাত্র একবার আসতে বলছেন তাই আসবোনা,বারবার আসতে বললে আসবো।
তার এতবেশি জোরাজুরির কাছে হার মেনে বান্ধবীদের সাথে পরামর্শে বসেছিলাম দেখা করবো কি করবো না তা নিয়ে। ওরা বললো আমরা সবাই গিয়ে তাকে দূর থেকে দেখে চলে আসবো কিন্তু তাকে বুঝতে দেব না,পরে বলবো কই আপনি তো আসলেন না। কিন্তু দেখা করার আগের দিন থেকেই আমার মনটা এমন ছটফট করছিলো যে আমি সিদ্ধান্ত নিয়েছিলাম আমি একাই যাব এবং তার মুখোমুখি হবো। এবং শেষ পর্যন্ত সেটাই করেছিলাম।

হায় প্রেম আমার! তার সাথে এখন যোগাযোগের কোন উপায় ই নেই।তাকে কিভাবে জানাবো আমার এই গৃহবন্দিত্বের কথা! গতকাল থেকেই আমার ফোন বাবার কাছে।বাবা কিভাবে সব কিছু জেনে ফেললো এখনো তা জানিনা। একবার যদি তাকে সব জানাতে পারতাম!

লিলি এসে পাশে বসে আছে,আমাকে চুপচাপ দেখে কথা বলার সাহস পাচ্ছে না সম্ভবত। এমনিতে আমরা দুই বোন ই খুব চঞ্চল,মা তো বলে আমরা নাকি হাওয়ায় ভেসে চলি। জানিনা এখন কোন সর্বনাশা হাওয়া এসে উড়িয়ে নিতে চায় আমায়।
আমি লিলির দিকে ফিরে বললাম- কি রে!
ও ভীত চোখে আমার দিকে তাকিয়ে হাত দিয়ে বাবার রুমের দিকে ইশারা করে বললো - ওই দিকে তো কালবোশেখি ঝড় হচ্ছে,তুমি বাবাকে কি বলে আসছো?
- মা কে বকাঝকা করতেছে?
-হু,মা কাঁদতেছে। আপু তুমি কেন এমন করলা? এত অশান্তি শুধু তোমার জন্য। বাবা আমাকেও আর ইস্কুলে যেতে দেবেনা।
- আচ্ছা মা কে ক্যান বকা দিতেছে? মা কি করছে?
- এ আবার নতুন কি! তুমি আমি কিছু করলেই তো সব মা'র দোষ। তোমার সাহস থাকলে বাবার সামনে গিয়ে দাড়াও,আমাকে আর মা'কে মুক্তি দাও।

লিলির কথা শুনে এমন রাগ হলো যে সরাসরি বাবার রুমে গেলাম।
- বাবা তোমার যা বলার আমাকে বলো,খবরদার মাকে কিছু বলবানা।
বাবা ঠাস করে আমার গালে চড় বসিয়ে দিয়ে বললেন- তুই আমার ঘর থেকে বের হয়ে যা,আমার বাড়িতে কোন বেয়াদবের স্থান নাই।
আমিও রেগে গিয়ে বললাম- ঠিকাছে আমি এক্ষুনি চলে যাব,এই মুহুর্তে।
বলেই আমি ঘুরে রুম থেকে বের হতে গেলাম ওম্নি মা আমার হাত টেনে ধরে বললেন- পাগলামি করিস না মিলি। বাবা বললেন- ওকে যেতে দাও,দেখি কোথায় কে ওর জন্য ঘর বানায়ে রাখছে। যার জন্য আমাদের সাথে বেয়াদবি করতেছে দেখি সে ওকে জায়গা দেয় নাকি! দুইদিন কথা বলছে আর ভাবছে ছেলে বিয়ে করে একবারে উদ্ধার করে ফেলবে! 
বলেই বাবা এবার সরাসরি আমার দিকে তাকিয়ে বললেন- তুই যে বিয়ে করছিস,বিয়ের কাবিননামা দেখা আমাকে।
শুনেই তো আমার বুক ধড়াস করে উঠলো। বিয়েই যেখানে হয়নি সেখানে কাবিননামা কোথায় পাবো। কাবিননামা কেমন বস্তু তাইতো জীবনে দেখিনি। বললাম- ওটা তো আমার কাছে নাই। বাবা বললো - ওই ছেলের কাছে আছে?
- জানিনা।
- কাবিননামা তুলছে?
-জানিনা।
-বিয়েতে সাক্ষি ছিলো কারা?
- তার ফ্রেন্ড রা।
- ওই গুলার নাম,ঠিকানা দে।
- আমি তো চিনিনা তাদের।
তারপর হঠাত ই বাবা অন্য প্রসঙ্গ টেনে এনে বললেন- কাল থেকে নাকি না খেয়ে আছিস? ভাত কি দোষ করছে? যা ভাত খা গিয়ে।

আমি আমার রুমে চলে আসলাম। মনে হচ্ছে ক্ষীন একটু আশার আলো দেখতে পাচ্ছি।মন আমার আনন্দে অভিভূত হয়ে গেলো। কদম গাছটার দিকে তাকিয়ে ইচ্ছে হচ্ছিলো প্রতিটি ফুল কে ছুঁয়ে ছুঁয়ে আদর করে দেই।রবীন্দ্রনাথের মত বলতে ইচ্ছে করছে মরিতে চাহিনা আমি সুন্দর ভুবনে.......।
আমাদের বাড়িটি শহরতলীতে,এ ধরনের জায়গায় যারা থাকে তারা জানে এখানকার প্রতিটি অলিগলি কেমন আশ্চর্য রকম মায়াময়।না গ্রাম না শহরের এ এক অপরূপ রূপ। আমার রুমের বারান্দার ঠিক সামনেই ৩-৪ কাঠার একটা খালি জমি,অবশ্য একেবারে খালি না,বিভিন্ন ধরনের গাছপালায় দিনের বেলায় ও জায়গাটাকে অন্ধকার লাগে। ডুমুর গাছ আছে বেশ কয়েকটা,থোকা থোকা ডুমুর গুলো যখন গাছের গায়ের সংগে মিলেমিশে একাকার হয়ে থাকে তখন কি যে ভাল লাগে! আর তার পাশেই যে আতা গাছটা তার ঠিক মাঝখানে একটা কাকের বাসা,কদিন আগেও বাসাটায় তিন চারটা ছোট্ট ছানা ছিলো কিন্তু এখন বাসাটা একদম খালি,কি জানি কবে ছানা গুলো বড় হয়ে উড়তে শিখে কোথায় চলে গেলো খেয়াল ই করিনি।ইদানিং নিজের প্রতিই কোন খেয়াল নেই আর তাছাড়া গত এক মাস ধরে নিজেই নিজেকে কেমন চিনতে পারিনা,সব সময় কেমন পাগল পাগল লাগে আনিসের চিন্তায়।আচ্ছা প্রেম কি সত্যি ই এমন সর্বনাশা? মাঝে মাঝে এমনও মনে হয় যে এটা সত্যি ভালবাসা তো? নাকি আমার কম বয়সের মোহ? নিজেই নিজেকে বলি না এটা শুধু মোহ না,আরো বেশি কিছু। আমি যেমন ছেলে পছন্দ করি ও তো তেমন না,তবু কেন ও আমাকে এত টানে? এমনকি ওর নামটা পর্যন্ত আমার অপছন্দ তবু প্রতিটা সেকেন্ডে কেন আমি ওকে ভাবি? কেন ওর কথা মনে হলে বুকের ভিতর হাজারো গোলাপ ফুটে ওঠে? 

আজ শুক্রবার। প্রতি শুক্রবারে আমাদের বাসা থেকে তিন কি.মি. দূরে বড় ফুফুর বাসায় আমরা বেড়াতে যাই। সেই ছোটবেলা থেকেই এই নিয়মের কখনো ব্যতিক্রম দেখিনি। যতদিন দাদা দাদি বেচে ছিলেন ততদিন পর্যন্ত আমার বাবা চাচারা একসাথে থাকতেন,মানে যৌথ ফ্যামিলি ছিলো আমাদের।তখন সবাই মিলে একসাথে বেড়াতে যেতাম। আহা! কি মজার দিনগুলোই না ছিলো তখন! আমরা দুই বোন আর তিন চাচার ছেলেমেয়ে মিলে অনেক গুলো ভাইবোন আমরা একসাথে বড় হয়েছি।একসাথে খেয়েছি,একসাথে বসে পড়াশুনা করেছি। আমরা সবকটি ভাই বোন পড়াশুনায় খুব ভাল কিন্তু আমাদের বংশের মেয়েদের এসএসসি পাস করার পর ই বিয়ে দিয়ে দেয়া হয়।সেখানে মা'র জন্য আমি পড়াশুনা টা এখন পর্যন্ত চালিয়ে যেতে পারছি। আদৌ শেষ করতে পারবো কিনা জানিনা।
 Kaljoyee

 

দুপুরে খেয়েদেয়ে লিলি আর আমি খাটে শুয়ে গল্প করছিলাম,এর মধ্যে মা এসে বললো- আমি আর তোর বাবা বড় আপার বাসায় যাচ্ছি। আমি বললাম- আমি আর লিলি যাবো না? 
- না।তোর বাবা নিষেধ করছে।
বলেই মা চলে যেতে যেতে লিলিকে ইশারায় ডেকে নিয়ে গেলো। ফুফুর বাসায় যেতে পারবোনা ভেবে মনটা একেবারে ভেংগে গেল,মনে মনে খুব আশা ছিলো ওখানে গেলে হয়তো আনিসের সাথে যোগাযোগের কোন একটা উপায় খুঁজে বের করতে পারবো,কিন্তু এখন সব আশাই শেষ।
মা বাবা চলে গেছে,লিলিকে বললাম- দরজা লাগাইছিস ঠিকমত?
- হু,কিন্তু বাবা বাইরে থেকেও তালা লাগিয়ে রেখে গেছে।
- মানে? কি বলিস? এসবের মানে কি?
-মানে আবার কি? তুমি যাতে বাইরে না বের হতে পারো তাই এই ব্যবস্থা। আর মা বলছে তোমাকে চোখে চোখে রাখতে।

আমার এমন কান্না পাচ্ছিলো কেন জানিনা,বাথরুমে ঢুকে অনেকক্ষণ কাঁদলাম। হাত মুখ ধুয়ে বের হতে হতে শুনি লিলি আমাকে শুনিয়ে শুনিয়ে বলছে - কেউ যদি তার অকারন কান্নাকাটি বন্ধ করে তাহলে আমি তাকে একটা দারুন বুদ্ধি দিতে পারি।
ও এবার ক্লাস নাইনে পড়ে। পড়াশুনায় ও যেমন তুখোড় তেমনি দুষ্ট বুদ্ধিতেও। আমি ভাবলাম কোন ফাজলামো করছে তাই শুনেও না শোনার ভান করে রইলাম। আমার কাছ থেকে কোন সাড়া না পেয়ে সামনে এসে বললো- ভাল বুদ্ধি চাওনা?
- না।
- সত্যি চাওনা? তোমার কিন্তু উপকার করতে চাইছিলাম।
- লাগবেনা।
- আপু চলো তুমি আর আমি মিলে বাবার আলমারিতে তোমার মোবাইল খুঁজি,পেলেই তো তুমি আনিস ভাই কে সব জানাতে পারবা।
শুনেই আমি খুশিতে লাফিয়ে উঠলাম। তারপর মা বাবার রুমে গিয়ে দেখি আলমারি তালাবন্ধ,চাবি তো বাবার কাছে। এখন উপায়? লিলি বললো - ঘরের সব তালার ডুপ্লিকেট চাবি কোথায় থাকে জানো?
-না তো।
- নো প্রব্লেম। তুমি অন্য সব জায়গায় মোবাইল খুজো,আমি চাবি খুঁজে আনতেছি।
এই বলে ও এক দৌড়ে রুম থেকে বের হয়ে গেল। এদিকে আমি সব যায়গা খুঁজেও কোথাও আমার ফোন পেলাম না। একটুপরেই দেখি ও বিশাল এক চাবির গোছা নিয়ে হাসতে হাসতে হাজির। কয়েকটা চাবি নিয়ে চেষ্টা করার পর ই আসল চাবিটা পেয়ে গেলাম। উত্তেজনায় আমার তো পাগল হবার দশা। আলমারির ড্রয়ার খুলেই দেখি আমার ফোন! হাতে নিয়ে দেখি বন্ধ,চার্জ শেষ। মুহূর্তমাত্র সময় নষ্ট না করে মোবাইল নিয়ে দৌড়ে আমার রুমে ঢুকে ফোন চার্জে দিয়েই দরজা বন্ধ করে দিলাম। অন হওয়ার সাথেসাথেই আনিস কে কল দিলাম। একবার রিং হতেই ও ধরেই বললো- মিলি!
আমি কিছুতেই কান্না আটকে রাখতে পারছি না। চোখের এত জল কোথায় লুকিয়ে থাকে? ও আবার ডাকলো - মিলি! 
কিন্তু কান্না আমার গলায় আটকে আছে,আমি কোন কথাই বলতে পারছি না।
- মিলি,কি হয়েছে বলো আমাকে? কথা বলো প্লীজ। কোথায় তুমি? 
অনেক কষ্টে কান্নার দমক সামলে বললাম
- আমি তোমার কাছে যাব। 
শুধু এটুকু বলেই ফুঁপিয়ে উঠলাম।তারপর দুই তিন মিনিট পর নিজেকে কিছুটা সামলে নিয়ে ওকে সব খুলে বললাম। ওর একটাই কথা - তুমি কিচ্ছু ভেবোনা সোনা,আমি তোমার বাবাকে রাজি করাবোই। তুমি শুধু তোমার বাবার ফোন নাম্বার আর তোমাদের বাসার ঠিকানা দাও।
তারপর অনেক্ষন কথা বলে মোবাইল আবার আগের জায়গায় রেখে দিলাম। 

এরপর থেকে শুধু অপেক্ষায় থাকি আবার কখন বাবা মা একসাথে কোথাও বের হবে,আবার কখন একটু ফোনে কথা বলতে পারবো! গতকাল মা বাবার ফুফুর বাসা থেকে আসতে আসতে অনেক রাত হয়েছিল তবু এসেই বাবা আমাকে ডেকে নিয়ে বললেন - আগামীকাল তোকে নিয়ে বের হবো,১০ টার মধ্যে তৈরী থাকিস।
-কোথায় যাবো?
- সেটা গেলেই দেখতে পাবি।
সারা রাত ধরে ভেবেছি কোথায় নিয়ে যাবে।কোথাও নিয়ে গিয়ে আবার মেরে টেরে ফেলবে নাতো! নাকি আনিসের সংগে দেখা করতে যাবে! সম্পূর্ণ দুই ধরনের চিন্তা ভাবনা করতে করতে সারা রাত শুধু ছটফট করেছি,এক ফোটা ঘুমাতে পারিনি। আচ্ছা আমার মত এত অল্প সময়ের ভালবাসার জন্য কেউ এমন পাগল হয়! আমার এক বান্ধবীর চার বছরের সম্পর্ক ও ব্রেকআপ হয়ে গেলো কিন্তু তবু তো ওকে আমার মত এত ছটফট করতে দেখিনি।আমার এই ব্যাপারটা নিজের কাছেই কেমন পাগলামি মনে হয়। তবু!

কদম গাছটার দিকে তাকিয়ে দেখি ফুলগুলো প্রায় শুকিয়ে এসেছে,দেখে মনটা অজানা আশংকায় ছেঁয়ে গেলো। কি হবে আমার শেষ পর্যন্ত! পাবো তো তাকে! হে খোদা,দয়াময়! 
বাবা আর আমি বের হলাম। বের হয়েই বাবার প্রথম প্রশ্ন- বিয়ে কোন কাজী অফিসে হইছে?
আমার মাথায় তো আকাশ ভেংগে পড়লো। বাবা বলে কি! কি উত্তর দেব এখন? আন্দাজে একটা ঠিকানা তো দিতেই পারি কিন্তু সেখানে গিয়ে তো কিছুই পাবেনা। এখন উপায়! একটা মিথ্যা নাহয় ঝোঁকের মাথায় বলে ফেলেছি কিন্তু তাই বলে এখন কি করে বাবার সামনে দাঁড়িয়ে আরো মিথ্যে বলবো!
এখন আমার পুরো শরীর জুড়ে,পুরো মন জুড়ে শুধু একটাই কথা 'আনিস'। সম্পূর্ণ পৃথিবীর বিরুদ্ধে গিয়েও যদি আমাকে দাড়াতে হয় আমি তাই দাড়াবো। কিন্তু পাশাপাশি এও জানি মা, বাবা,লিলি ওদেরকে ছেড়েও আমি থাকতে পারবোনা।সবাইকেই আমার প্রয়োজন। যাই হোক আমি এখন শুধু এটাই বুঝতে পারছি যে বিয়ে যে আমাদের হয়নি সেটা কোনভাবেই বাবা কে বুঝতে দেয়া যাবেনা, তাহলে আর কোন আশাই থাকবেনা।তাই বললাম- নাম তো মনে নেই।
- নাম ও জানিস না? তাহলে জায়গাটার নাম বল,কোন এলাকায়?
- কাজি অফিসে গিয়ে কি করবা?
- কাবিননাম তুলবো,তালাক পাঠাবো।
-বাবা প্লীজ! বাবা! 
-রাস্তায় কান্না বন্ধ করে জায়গার নাম বল তাড়াতাড়ি।
আমি আন্দাজে একটা এলাকার নাম বলে দিলাম,ওই এলাকায় আদৌ কোন কাজী অফিস আছে কিনা তাও জানিনা। বিয়ে তো আমার হয়নি তবু তালাকের কথাটা শুনে বুকটা কেমন ফাকা হয়ে গেলো,আমি কাঁদতে কাঁদতে ওড়না দিয়ে চোখ মুখ মুছতে মুছতে বাবার সাথে অটোরিক্সায় উঠে বসলাম। তারপর সারা দুপুর এই গলি ওই গলি করে বাসায় আসতে আসতে বিকেল হয়ে গেলো।মনে হচ্ছে বাবাকে শুধু বোঝাতে পেরেছি কাজি অফিস ঠিক কোনটা ছিলো মনে নেই আমার।
বাসায় এসেই বাবা মা'র সাথে তুমুল রাগারাগি শুরু করে দিলো। বাবার ধারনা তালাকের কথা শুনে আমি ইচ্ছে করেই তাকে এতটা পথ ঘুরিয়েছি। কি আর করা!সত্যি ই তো তাই। চুপচাপ থাকা ছাড়া আমার আর কিছুই করার নেই।

সন্ধে বেলা লিলি আস্তে করে আমার কানে কানে এসে বলে গেলো 'আনিস ভাই বাবাকে ফোন করছে,বাবা তার সাথে অনেক রাগারাগি করতেছে'। হে খোদা,দয়াময়! একটু দয়া করো!
রাতে আমরা দুবোন একসাথে ঘুমাই। প্রায় দিন ই আমরা অনেক রাত পর্যন্ত ফিস ফিস করে গল্প করি,আজকে ও এসেই উলটো দিকে ফিরে ঘুম! আমি আরো কত আশা নিয়ে ছিলাম ওর কাছ থেকে শুনবো বাবা আর আনিসের কি কথা হয়েছে,তা না সে এসেই ঘুম! আমি হাত দিয়ে ধাক্কা দিয়ে বললাম -এই উঠ!
- কাল বাবা তাকে দেখা করতে বলছে।
আমি লাফিয়ে উঠে বসে বললাম - বাসায় আসবে!
-জ্বি না,বাইরে কোথাও। আপু তোমার ইনি মনে হয় মিচকা শয়তান টাইপের,নাহলে বাবা কে রাজি করালো কি করে?
মনে আমার আনন্দের বাণ ডেকে গেল। একবার যদি ও বাবাকে বোঝানোর সুযোগ পায় তাহলে আমার বিশ্বাস ও বাবাকে রাজি করাতে পারবে।
পরের দিন লিলির কাছে শুনলাম বাবা নাকি ওর জন্য অনেকক্ষন অপেক্ষা করে চলে এসেছে,কিন্তু ওর দেখা পায়নি,ও আসেনি। বাবা অনেক বার ফোনে ট্রাই করে ফোন বন্ধ পেয়ে ফিরে এসেছে। মা'র কাছে শুনলাম বাবার নাকি ওর সাথে ফোনে কথা বলেই ওকে ভালো লেগেছে,মাকে বলেছে 'ছেলেতো একেবারে খারাপ না,চলে। কিন্তু বিয়েটা এমনভাবে দিতে হবে যেন কোন আত্মীয়স্বজন বুঝতে না পারে মেয়ের নিজের পছন্দ। সবাইকে বোঝাতে হবে আমরাই ছেলে পছন্দ করছি'। 
কিন্তু ও কেন আসলোনা ভেবেই পাচ্ছিলাম না,আচ্ছা ওর কোন বিপদ হয়নি তো!দুই তিন দিন পর অনেক বলে বাবাকে রাজি করিয়ে আমার মোবাইল টা ফিরে পেলাম।কিন্তু এখনো আনিসের ফোন বন্ধ! ওর একটা ফ্রেন্ডের নাম্বার ছিলো,তাকে কল দিয়ে বললাম- ভাইয়া আমি মিলি।
- কোন মিলি?
- আনিসের ফোন বন্ধ কেন?
- ও তুমি! কেন তুমি জানোনা আনিস তো কাল দেশের বাইরে চলে গেছে।
- কি বলেন! আপনি ঠিক জানেন?
- হ্যা। কাল বিকেলের ফ্লাইটে গেছে।
- ফেইসবুকেও তো পাচ্ছিনা, ওখানকার কোন নাম্বার বা অন্য কিছু কি দিতে পারবেন আমাকে? 
- আচ্ছা আমি দেখি কি করতে পারি,তোমাকে জানাবো।

আজ ছয় বছর ধরে ওকে সবাই খুঁজে বেড়ায়। কিন্তু কোথাও নাকি খুঁজে পায়না। অথচ এই যে আমি তো দেখি আনিস আমার পাশেই আছে সবসময়। আমার সাথে কথা বলে,আমার সাথে ঘুমায়,আমরা সারা রাত গল্প করি, এক ফোটা ঘুমাইনা। লিলি এখনো আমার সাথে ঘুমাতে চায় কিন্তু আমি ওকে আমার রুমে আসতে দেইনা। আনিস থাকে আমার সাথে তবু ও কেন আসতে চায় বুঝিনা। সবাই বলে আমি নাকি পাগল। অকারনে হাসি,অকারনে কাঁদি,একা একা নাকি কথা বলি। কিন্তু আমি তো আনিসের সাথেই হাসি,কাঁদি,গল্প করি। সবাই কেন বুঝতে চায়না! কেন মা বাবা আমার আর আনিস কে গল্প করতে দেখে কাঁদে।আমি গায়ে কোন কাপড় রাখতে চাইনা কিন্তু সবাই বোঝেনা কেন কাপড় পরলে অনেক বেশি গরম লাগে? সবাই এত বোকা কেন!
এখন মাঝ রাত,সবাই গভীর ঘুমে অচেতন। চাঁদের আলোয় ভেসে যাচ্ছে চারদিক।ইচ্ছে করছে এমন জ্যোৎস্না রাতে আনিসের হাত ধরে বহুদূর চলে যাই। তাই চুপি চুপি দরজা খুলে আনিসের হাত ধরে বাইরে নেমে এলাম। সারা গায়ে জ্যোৎস্না মেখে চলে যাবো দুজন যেদিকে দু চোখ যায়
ঘনিয়েছে অন্ধকার
ঢেকে দিয়েছে কালো ,
পোড়া কপালে হাহাকার
হায় হায় সব গেল !

আঁধার হল বেলাশেষে
আঁধার - ঘনিয়ে এলো
আঁধার সর্বগ্রাসী সর্বনাশী
আঁধার - যম কালো ।

যত মন্দ , যত ব্যর্থ , যত পরাজয় , যত পতন - সবেতেই আঁধার !

খারাপের পশ্চায়নে
নচেৎ ভালো ব্যর্থ ,
ব্যর্থে লুপ্ত বিনা
সার্থকের কি অর্থ !

পরাজয়ের গ্লানিতেই
জয় - উদ্দীপনা ,
পতনের অস্তাচলে
উত্থান - উন্মাদনা ।

হিংসা , ঘৃণা , ভয় , বিষণ্ণতাই - আলোর বন্ধনীতে বাঁধার ।


সারাটা দিনের আলোর পরে সারাটা দিনের আলোর পরে 
না ঘনিলে সন্ধ্যা , না ঘনিলে কালো ,
কেমনে মেলে ধরবে বলো - কেমনে মেলে ধরবে বলো - 
রাতের রজনীগন্ধা । সন্ধ্যা প্রদীপ আলো ।


কালো – ই
আঁধার - ই
অন্ধকার - ই
অদৃশ্যময় ই


দিনের পরে আঁধার আসে
রাতের শেষে ভোর ,
আলো আঁধারের এই খেলা
রইবে জীবন ভর ।
হে প্রভু মনের আঁধার দূর করে দাও
জ্বালাও তোমার আলো,
শতাব্দী ধরে আঁধারে ডুবে আছি
কেউ বাসেনি ভাল ।
অথই জলে ডুবে আছি যেন
আঁধারে করছি বাস,
জানিনা বিধাতার কোন অভিশাপে
হলো এমন সর্বনাশ !

কোন একদিন হঠাৎ পাঠালে
শান্ত নীরব রাতে,
একাকী এলাম ভবের হাটে
কেউ আসেনি সাথে ।
হঠাৎ কোন একদিন চলে যাব
আঁধার কালো রাতে,
জন্মান্তরের এ কোন বাঁধন আমার
রোজ আঁধারের সাথে ।

প্রভু মনের আঁধার নেভাও এবার
দূর কর মনের জ্বালা,
আঁধারে আঁধারে ডুবে আছে যেন
জীবনের ডালপালা !
ক্ষমা কর প্রভু এবার মোরে
জ্বালাও মনের আলো,
মনের আঁধার দূর হয়ে যাক
সবাই বাসুক ভাল ।
তৃষ্ণায় ফেটে যাচ্ছে বুকের ছাতিটা,
খুধার যন্ত্রনায় মনে হচ্ছে,মনে হচ্ছে যেন কত কাল খাই না।
আহ,মাথার সাথে সাথে আমার পুরো পৃথিবী ঘুরছে,
থর থর করে ভূমিকম্পের উন্মাদনা,এই বুড়িয়ে যাওয়া শরির জুড়ে।
কি বিশ্রি পচা দূর্গন্ধ,চার পাশের বাতাসে,আমার গায়ে,মনেও যেন দাগ কেটে যায়।
এ আমি কোথায়?কোথায়!কোথায়!
পচা বাসি খাবার,জুঠা,গু-গোবর,খালি প্লাস্টিকের বোতল,
সিগারেটের খোসা,খালি চিপসের প্যাকেট,নোংরা ছেড়া জামা কাপড়,
তাহলে,তাহলে কি আমি ডাস্টবিনে!আমাকে ডাস্টবিনে ফেলে দেয়া হয়েছে।
আজ আমি এতটাই অবাঞ্ছিত,পরিত্যাক্ত ময়লা ছেড়া জামা,ফেলে দেওয়া জিনিস।
শুনেছো,শুনেছো জোনাকির বাপ,তোমার সন্তানেরা আজ আমাকে ফেলে দিয়েছে,
একে বারেই ফেলে দিয়েছে।
আর তুমিও স্বার্থ পরের মত,একা একাই চলে গেলে,আমাকে নেয়ার ফুসরত হলনা?
তোমার কি মনে আছে?মনে আছে জোনাকির বাপ?
কত রাত জেগে থেকেছি,আমার সোনামনিদের ঘুম পাড়াব বলে,
গৃষ্মের উত্তাপ,শীতের হিম ছড়ানো বরফ সদৃশ হাওয়া,
তোমার আমার গায়ের সাথে সারা রাত্ যুদ্ধ করেছে।
কত রাত গায়ে কাঁথা জোটেনি আমার,
এক রা্তে কত বার যে বাত কর্ম করেছে,আমার প্রাণ পাজরের সন্তানেরা।
না আমি তাদের ফেলে দেই নি।
অভাবের সংসার,দুমুঠো ভাত জোটেনি মাঝে মাঝে,
অতি যত্নে ওদের খায়িয়ে-দায়িয়ে,হাসি মুখে দু গ্লাস পানি খেয়ে দিব্বি কাটিয়েছি।
মনে আছে তোমার,
ওদের পড়া লেখার জন্য একে একে বেঁচে দিয়েছিলাম চাষের সব গুলো জমি।
আজ ওরা অনেক বড়,অনেক-
একজন মেজিস্ট্রেট,একজন ডাক্তার,ছোট ছেলেটা মস্তবড় সাংবাদিক,
আমাদের মত কষ্টে দিনাতিপাত করে না,বউ ছেলে-মেয়ে নিয়ে।
ওদের ঘরে তো কত কিছুরই জায়গা হয়,কিন্তু আমার হলনা।
এই বুড়ি বয়সে,অসুস্থ,খুধার্ত,বারান্দায় পড়েছিলাম,কখন জ্ঞান হারিয়েছি জানিনা,
জ্ঞান ফিরে দেখি,ভাগাড়ের নর্দমার কোলে,ময়লার বুকে,আমি আবার জন্ম নিয়েছি।
এই পৌড়া,চুপসানো,ঠুনঠুনে দেহ নিয়ে,আজ আমি কোথায় যাব?কোথায়?
মধ্য রাত চাঁদনী কোথায়?
চাঁদনী নেই-
অনেক আধার।
বুনো ফুল অট্ট হাসে,
ধানের শীষ ঘাসের ডগা
দুঃখে বোনে অগাধ শিশির ।
বিরহী বাতাস থমকে দাঁড়ায়
সিউলি ফুল গন্ধ হারায়
আর ঝরে না।
পথিক সেই কবে গেল
এপথ ধরে,
আর ফিরল না ।
সাইকেলের ঐ প্যাডেল শূন্য
নেই সেই ছোঁয়া,
বেল বাজে না আর ঐ টুংটাং সুরে!
মায়ের চোখ এখন যেন স্রাবন ধারা।
অন্তর বলে খোকা এল
ঐ যে দূরে পথের ধারে ।
খোকার প্রিয় বইয়ের ব্যাগ
আর সাদা জামা
কেন লাল?
বাবার কাঁদে কে আসে ঐ
আকাশ আজ মেঘে ঢাকা
সূর্য কেন অস্তাচল? 
ডুবে গেল সূর্য রাজ
মুখ লুকিয়ে মেঘের আড়ে -
কি ভেবে তাই,
বৃষ্টি এলো ঝমঝমিয়ে
ভিজলো মাটি
খোকার কবর।
আজো ভেজে আষাঢ় শ্রাবণ
বৃষ্টি এলে এই বাংলা,
দিন যায় বছর যায় 
ভুলেও কি কেউ রেখেছে খোকার খবর ?
(প্রথম)
আজ সবাই আমার কথা শুনলে আমাকে পাগল বলে। একেবারে পুরো পাগল নই, আবার কমও নয়। আঁধা পাগল। আমি আর কি বলবো, চাতক পাখির মত হা করে তাকিয়ে থাকি। পাহাড়ের উপর গোলাপ জন্মেছে; কত যত্নে, কত আদরে রাখা হয়েছে তাকে। আর আমি যেন তার সৌন্দর্যে মুগ্ধ হয়ে তাকিয়ে আছি। তার রূপ-রহস্য আমাকে বিমুগ্ধ করে ফেলেছে। এই তো মাঝেমাঝে অরুণার কথা ভাবি। একদম না, কম কম। আহা! কি সুন্দর তার হাসি, কি সুন্দর তার রূপের গঠন। তার হাসির দিকে তাকালে রজনীগন্ধা ফুলের কথা মনে পড়ে যায়, রূপের কথা না হয় বাদ দিলাম। বেনুনি করা চুলে গোলাপের ডাটা গুঁজিয়ে ব্যাঙের মত ফুল বাগানে, বাড়িব ছাদে, ঘরের জানালায় হা করে তাকিয়ে থাকে। মনে হয় যেন আমি বিশ্ব নায়েক, অপরূপ চেহারায় বিমুগ্ধ। তার মা আবার জল্লাদী। চুপিচুপি কথা বলতে পারেনা। একেবারে-ই না। কিছু শুনলে হয়েছে রে বাবা! দুই কাদে ঢোল দু'টো নিবে। আর পুরো গ্রাম উজার করে গেঁয়ে যাবে। এই তো সেদিন বিকেল বেলা আমি তাদের উঠোন দিয়ে রানাদের বাড়িতে যেতে চেয়েছিলাম। অরুণা জানালার দরজা ফাঁক করে তাকিয়ে আছে। পরক্ষণে অরুণার এ ভাব তার মা বুঝে ফেলছে। আমি কাছাকাছি গেলে-ই হলো রে বাবা, মেয়েকে ঝাপটানি দিয়ে মারলো দু'টো চড়। আমি ভাবলাম, ঢেকিতে মনে হয় চাল গুড়ো করছে। এই দিক সেদিক ঘুরে দেখলাম; কই ঢেকি দেখছি না তো। ঢেকির শব্দ কোথা থেকে আসলো?
অতঃপর তার মা এসে আমার শার্টের কলার ধরে আমাকে ধাক্কা মেরেছেন। আমি ধাক্কা খেয়ে পড়ে গেছি! আমি তাও কিছু বলিনি। কোন আপসোস জন্মাইনি। ভেবেছি মা যখন হাটা শিখাতে চেয়েছেন, তখন তার হাত ধরে আমি নিশ্চিন্তে হেটে যেতে শিখেছি। আর যখন আমি একাই হাটতে চেয়েছিলাম, তখনি হোচট খেয়ে পড়ে গেলাম। যাক ব্যথা পাইনি, তবে বালাই দূর হল। একদল লোক হা করে তাকিয়ে আছে, একদল মুচকি হাসি দিচ্ছেন। আর একদল বলল, ভালাই হয়েছে। বেয়াদবকে উপযুক্ত শিক্ষা দিয়ে ছাড়লো। ভাবতে-ই অবাক লাগে, আমি বেয়াদবি করছি! ইচ্ছে করছে গলা ভিজিয়ে তাদের সাথে যুদ্ধ করি। তখনো কাউকে কিছু বললাম না। গলায় চাদর পেছিয়ে সোজা চলে গেলাম।

(দুই)
আলোক উজ্জ্বল এক পৃথিবী। সারাদিন উপবাস থেকে চুলোয় খাবার তুলেছেন সাজেদা। ক্ষুধার জলরাশি দাউ দাউ করছে নিরুদ্দেশ। সারাদিনের পরিশ্রম শেষে অল্প কয়েক টাকা পেয়েছেন তার বুড়ো বাবা কাশেম জমাদ্দার। সে টাকা দিয়ে কয়েক মুঠো চাল, আর সামান্য ডাল নিয়ে এই গভীর রাতে বাড়িতে ফিরেছেন। অন্যদিকে সাজেদার মায়ের শরীর ভালো নেই। এই বুড়ো বয়সে কত আর ভালো থাকা। তবুও কিছু স্বপ্ন এখনো সাজিয়ে রেখেছেন তিনি, আবার কিছু স্বপ্ন চৌরাস্তার মোড়ে-ই ভেঙে টুকরো টুকরো হয়ে বিলীন হয়ে গেছে। ফের সে স্বপ্ন নিয়ে আর জেগে উঠতে পারেননি। কাঁচ ভাঙা স্বপ্ন সহজে জেগে উঠে না। জেগে উঠলেও তা জোড়াতালি। একদিকে তার এই অবস্থায় থাকা, অন্যদিকে তার মেয়ের সীমারেখা আঁকা। মরণের পথে মেয়ের স্বপ্ন পূরণের জন্য একটু বাঁচার আকুতি কেবলি মরণ পান করার মত যুদ্ধ। কখনো কখনো বুকের জড়িয়ে ধরে মেয়েকে চিন্তা না করার আশ্বাস যোগায়, কিন্তু নিজেই যে কতটুকু চিন্তায় কাতর হয়ে পড়ে আছেন কে বা তার খবর নেয়! কে বা তার জন্য দীর্ঘনিশ্বাস ফেলায়!! সুখের আরেক নাম অসুখ। অসুখ এমনি হয় না, কিছুই চিন্তায় সুখের গাছে বিষের পানি ঢালে। এই তো সেদিন আমাকে খবর দিয়েছেন। আমিও নিশ্চিন্তে দৌড় দিলাম। ভাবনায় কখনো আমাকে পরাজয় বরণ করতে পারেনি। আশা করি পারবেও না। সৃষ্টিকর্তা হাত দিয়েছেন, পা দিয়েছেন, চোখ দিয়েছেন যুদ্ধ করার জন্য, ভাবনার শহরে হাবুডুবু খাওয়ার জন্য নয়। প্রতিনিয়ত এক একটি ভাবনা এক একটি পাহাড় ভাঙার কথা বলে, তাই বলে বিবেক পাহাড় ভাঙে না। বিবেক ইচ্ছা অনিচ্ছার গোসল করায়। অতঃপর খাটি কথা বের করে নিয়ে আসে। কিছু বলতে না বলতেই, চাচি বলল----
"আবুল তুই তো জানিস, প্রতিনিয়ত মরণ আমাকে হাতছানি দিয়ে যাচ্ছে। এ অবলার পথে কতটা ভালো থাকি সেটা কেউ না জানলেও সৃষ্টিকর্তা বেশ ভালো জানেন। তবে এই মরণের চিন্তা মোটেও নেই আমার, একা এসেছি একাই যেতে হবে। 
শুধু রেখে যাবো স্মৃতি, আর বুকের ভিতরে দাউ দাউ করা জলরাশি। তবে যার জন্য মুঠোভরে এতটা প্রত্যাশা রেখেছিলাম, সে মেয়েটির জন্য কিছু করে দিয়ে যেতে পারলাম না। জানিনা তুই জানোস কি না, তোর বাবা ছোটকালে কথা দিয়েছিল তার সংসারে আপন করে নেওয়ার জন্য। যদি পারিস এ আমার অবলা মেয়েকে দূরে সরিয়ে দিস না। তোর কাছে অনুরোধ রইল!

(তিন)
আজকাল উত্তাল নদীর ঢেউ আচড়ে পড়ে বুকের ভিতর, কিছু বুঝে উঠতে না উঠতে-ই স্বয়ং নিজে-ই ঝুরঝুর বালির মতোন ভেঙে পড়ি। একপাশে হতাশা, অন্যপাশে ঢেউ। একপাশে স্বপ্নজাল, অন্যপাশে আগুন। হতাশা পেরুতে পারলে-ই ঢেউ, স্বপ্ন পূরণ করতে পারলেই আগুন। জীবনের এ লীলা খেলা বুঝে উঠা দায়। সবাই খেলা দেখতে জানে, কেউ ভরসা দিতে জানেনা। কেউ হাত ধরে দাঁড়া করার সুযোগ করে দেয় না! শুধু স্পন্দনের বুকে বেজে যায় দীর্ঘশ্বাস। ফুরসুৎ অভিমান।
-)আজকাল অরুণাও লজ্জা-শরম ছেড়ে দৌড়ে চলে আসে। জানিনা কোন ছলনার মালা গেঁথে যাচ্ছে দিনদিন, জানিনা কোন নদীর জলে সেই ছলনার বাসা বাঁধে প্রতিনিয়ত। এই তো সেদিন একদল হুমকি দিয়ে গেল। একদল আঙ্গুলের ইঙ্গিতে ছিনিয়ে নেওয়ার বার্তা পাঠিয়েছে। আর এক দল গুম করে দিবে বলে বাতাস কানে কানে বলে গেছে। একটি মেয়ে ঘর বাঁধার ইচ্ছে প্রতিনিয়ত স্বপ্ন দেখে, আর একটি মেয়ে ছলনার শহর উপহার দেওয়ার জন্য ইচ্ছে মত ভাব যোগাড় করে। একটি মেয়ে শান্তির জন্য মাঝরাতে জানালা খোলে দূর থেকে বহুদূর চোখ রাখে, কত চিন্তা তার বুকে এসে নিরুপায় বাসা বাঁধে। কখনো কখনো নামাযের বিছানায় সৃষ্টিকর্তার কাছে চোখের জলে আকুতি, মিনতি করে । আর একটি মেয়ের এক হাতে সুখ, অন্য হাতে শান্তি; দু'হাতে ক্রিকেট, দু'পায়ে ফুটবল। প্রতিনিয়ত বুকের মাঝে পানকৌড়ির হাসি, তবুও তার মনে শুধু ছলনার ছল ছল শব্দে এক একটি প্রক্ষেপণ এঁকে যায়। পূর্বাশার আলো ঝিকমিক করে শিশিরের গায়। কিছুক্ষণ আগে-ই থমকে দাঁড়িয়েছে স্মৃতির পাতা। এলোমেলো সংকোচ নিয়ে তাকিয়ে আছে দুচোখ। কিছু অশ্রু খেলা করে নিদারুণ, আর কিছু অভিমানে আক্রোশে ফেটে পড়ে যেন মন। তবুও সংসারের দিকে চেয়ে বেঁচে থাকার ইচ্ছে জাগে আর একদিন।
-) হঠাৎ অরুণা একরাশ অভিমান নিয়ে উপস্থিত। কিছু বুঝে উঠতে না উঠতেই চতুর্দিক থেকে ঘিরে ফেলেছে কয়েকটা নরপশু। হিংস্র আচরণ। এখনি কলিজা চুষে খাওয়ার ইচ্ছে জাগে তাদের। চুপ করে থাকা ছাড়া বাঘের সাথে আর কিছু মানায় না। বাঘের সাথে শিয়ালের আচরণ কখনো মানাবে না। নিরুদ্দেশ মেঘ ডাকা গর্জন, নিরুদ্দেশ হুমকি। তবুও নিজেকে শিশিরের সাথে মিশিয়ে রাখার চেষ্টা করছি। তবুও বৃষ্টির সাথে নিজেকে সম্পর্ক গড়ার সমীকরণ মাত্র।

(চতুর্থ)
আজকাল কুকুরগুলোও আমাকে দেখলে ঘেউ ঘেউ করে। ব্যাপার স্যাপার কিছু বুঝিনা। আগের চেয়েও একটু বেশি ঘেউ ঘেউ করে। শুনেছি বাড়ির কাছে আসলে কুকুর একটু সাহস বেশি পায়, যেখানে সেখানে কুকুরের ব্যবহার সমান হয় না। কিন্তু কিছু কিছু নরপশু আছে, যারা কুকুরের মত যেখানে সেখানে আচরণ করে, যেখানে সেখানে ঘেউ ঘেউ করে।
-) সাজেদাকে আজকাল নিশ্চুপ থাকতে দেখা যায়। একেবারে চাঁদের মত নিশ্চুপ। তার চারপাশে সহস্র নক্ষত্রকে হাসি খুশি রেখে নিজে-ই একা একা পুড়ে, নিজে-ই শেষে ভেঙে পড়ে। তেমনি কোন নিরুত্তর নেই তার মুখে, নিস্তেজ বর্ণমালা দুচোখে যেমন ঢেউ খেলে। এই তো সেদিন তার মা পৃথিবী থেকে বিদায় নিয়েছেন। মায়ের এ করুণ মৃত্যু নিজে আকস্মিকভাবে ভেঙে পড়েছে। সহস্র রাতের পুরনো বেদনা বুকের ভিতরে ঠাই জায়গা নিয়েছে। বাকী সময়গুলো কিভাবে কাটাবে তা নিয়েও হাজারটি প্রশ্ন নীরবে উপচে পড়ে। খোলস পড়া মাকড়শারজাল ছাড়া নিজেকে আর কিছু মনে হয় না।
 Kaljoyee

 

"সাজেদা এভাবে ভেঙে পড়ো না, প্লিজ! যুগ থেকে যুগান্তর এমনি ঘটেছে, এমনি হয়েছে। মৃত্যু কাউকে ছাড়বে না, কাউকে রেহাই দিবে না। আজ না হয় কাল সকলকে আজরাঈল ছিনিয়ে নিবে। ভালোবাসার এমন মোহ মায়া ত্যাগ করে, এমন বিশ্বাস ছুড়ে দিয়ে সবাইকে মৃত্যুর স্বাদ গ্রহণ করতে হবে"।
সাজেদার মুখে আজ কোন উত্তর নেই, আজ কোন শব্দ নেই। শুধু এক একটি দীর্ঘশ্বাস এক একটি কষ্টের কথা তুলে আনে, এক একটি মরণ পান যুদ্ধের সীমারেখা আঁকে। তার দুচোখ নীরবে মনের কথা তুলে, আর তাকে বন্ধু ভেবে প্রতিনিয়ত গোসল করাই। তবুও মন ভাঙা শব্দের জোড়া নেয় না, ভাঙা শব্দের জোড়া হতে রাজি না। কেবলি বিষণ্নতা, কেবলি মাঘের হিম শীতলতা কিংবা শ্রাবণের নদীতে সাতার কাটা।
-)এদিকে তাকে বোঝানোর আপ্রাণ চেষ্টায় আমিও বিষধর কিছু সাপের মুখে পড়ে গেছি। হয় তো ৯০ডিগ্রি কোণ করে এখনি ছোবল মারতে পারে। তাদের এক একটি ছোবলে মুহূর্তে চৌচির হয়ে যেতে পারি, মুহূর্তে এ্যালগরিদমের এক একটি সূত্রকে এক একটি আগ্নেয়গিরি বানিয়ে ফেলতে পারি। আজো সব চুপ করে থেকেছি। আজো কোন হিসাব নিকাশ নেইনি। মনকে পাথর বানিয়েছি, কানকে গরুর সাথে সংযুক্ত করেছি। ওরা কি বলে, তাদের ভাষা বুঝি না; বুঝলেও বোবা প্রাণীর মত কিছু বলতে জানিনা। হে সাহস, হে শক্তি, হে অনুশোচনা প্লিজ থাকনা আর কিছুক্ষণ, আর কয়েকটা দিন!

(পাঁচ)
ইচ্ছেরা আজকাল অনেকদূর পালিয়ে বেড়াই। ঘুম নেই দুচোখে। তাকিয়ে থাকি আকাশের দিকে, পাহাড়ের দিকে। তারাও আজকাল পাগল ভাবা শুরু করে দেয়। তারাও আজকাল আমার সাথে বড্ড বেঈমানি করে। আমাকে কি আর তাদের সাথে খেলা করা মানায়? আমার বিশ্বাসহীনতার পুতুল নাচ এ সমাজ কি মেনে নিবে? মনে হয় না। তবুও নৃত্য আপসোস বাড়াই। নিজেকে আর একবার নতুন করে জাগিয়ে তোলার জন্য প্রতিদিন  তরকারিতে মুখ দিই। লবন হয়েছে কি না! লবন হলেও ঝাল ঠিকমত আছে কি না! ইট, পাথর, সিমেন্ট সবই যতন করে রেখে দিয়েছি। সুযোগ হলেই মিশাবো। কিন্তু তা আর হয়ে উঠে না, নিশ্চল নৈঃশব্দের দেয়ালে পুষে রাখি।
-) এতকিছুর পরেও দুই একটা পাত্রি আসে। দুই একজন উকিল আসে। তাদের সাথে কয়েকজন চুরাবালির কথা বলে যায়। সে সাথে পরিবারকে কিছু জ্ঞান দিয়ে যায়। একেবারে শিক্ষিত জ্ঞান। যে শিক্ষা কোন বিশ্ববিদ্যালয়ে শিখায় না। এমন কি অক্সফোর্ডেও না। যেন ওরা-ই সবচেয়ে বিবেকবান মানুষ। বিবেকবোধ ওদের আছে, আর কারো কি এমন আছে....?
-)এই আবুলের মা শোন, ছেলে বড় হয়ে গেছে। দিনকাল ভালো নয়। যে কোন ঘটনা যে কোন মুহূর্তে ঘটে যেতে পারে। তোমার যে কোন আশা ভেঙে দিতে পারে। তোমার স্বপ্নের হাতে জ্বালানো প্রদীপশিখা যে কোন সময় নিভে যেতে পারে। আর দ্বিতীয়ত, ছেলে একটাকে সবাই পাগল বলে ডাকে। মাথায় মনে হয় সমস্যা আছে। যেমন পারো তাড়াতাড়ি কাজ সেড়ে ফেলো। মায়ের মুখে কোন উত্তর নেই। যদিও তাদের প্রতি মায়ের কর্ণপাত একেবারে-ই শূন্য, তবুও নিন্দুকের নিন্দার ভয়ে মাকে কর্ণপাত দিতে হয়। এমনি তো নারীজাতি, এক কথা বারবার শুনতে রাজি নন। বারবার মানুষের খারাপ ব্যবহার সয়ে যেতে রাজি নয়। ঐ যে বলে না," যার বিয়ে তার খবর নেই, পাড়া পড়শির ঘুম নেই"। আমি খুব চিন্তায় অগ্নিস্ফুলিঙ্গ হয়ে আছি। যদিও সমাজের এমন ব্যবহারে আমি কাঠফাটা হয়ে গেছি, তবুও নিশ্চিন্তে পথ আকড়িয়ে ধরার সাহস লুকিয়ে পথ চলছি। কিছু অপবাদ থাকুক না। কিছু বেদনা হোক না আপন। নিন্দুক না থাকলে নিজেকে ভালো মানুষ হিসেবে গড়ে তোলা যায় না। নিজেকে খাটি মানুষ হিসেবে তৈরি করা যায় না।
-)এ দিকে প্রতিনিয়ত আগুনে পুড়ছি। জানিনা অরুণার ছলনার ফাঁদে পড়ে যে কোন মুহূর্তে যে কোন ঘটনা ঘটে যায় কি না। যে কোন মুহূর্তে আশার প্রদীপ নিভে যায় কি না। সাজেদার কোন সমস্যা হয় কি না। আমি ছাড়া তার খোঁজ খবর নেওয়ার মত আর কে বা থাকতে পারে? বুড়ো বাবার অবস্থাও ভালো নয়। যেমনে হোক তার মায়ের কথা রাখতে হবে আমাকে।

(ছয়)
মাঝেমাঝে মেঘের কাছে হাত জোড় করে ভিক্ষা চাই। পূর্ণিমার কাছে কিছু দীক্ষা নেওয়ার চেষ্টা করি। সব শক্তিসামর্থ্য সমুদ্রের কাছে জিইয়ে রাখি। পুষে রাখি এক একটি বেদনা, নীরবতা, বিষণ্নতা। তবুও পথ চলার সাহসিকতাপূর্ণ হারায় না। যাক গে, সব অপেক্ষার দীর্ঘবিরতির যখনি প্রত্যাখ্যান ঘটবে, না হয় সেদিন সব ফলাফল চলে আসবে। অরুণার এক একটি ভাব, এক একটি ভাবনার কল্পরাজ্যে জায়গা নেয়। একটি একটি চরিত্র এক একটি থিম উপস্থাপন করে। এই তো কিছুক্ষণ আগে-ই অরুণা আমার কাছে চলে এসেছে, কিছুক্ষণ আগে-ই সে ভিন্ন ছলনা নিয়ে উপনীত হয়েছে। হয় তো আজ-ই ফাইনাল খেলা। কিংবা আজ-ই সব হিসেব নিকেশ বুঝিয়ে দিবে। কাছে এসে রামধনুর মত অভিনয় শুরু করে দিলো। এই.... এই শুনো না, চলো আমরা আজ বিয়ে করি। আর ভালো লাগে না, এবার চলো না প্লিজ। আর আমি ডলফিনের মত মুখ উপরে দিয়ে চুপ করে আছি। যেন আমি কিছু জানিনা, যেন আমি সাগর পাড়ের নাইয়া। কিংবা দর্শক। সিনেমার হলে তার অভিনয় দেখতে গেছি। তার অভিনয় দেখে আমি বিমুগ্ধ হয়ে তাকিয়ে আছি। এত ভাব চরিত্রের পরেও পাশে বসে তার কিছু বলার আকুতি যেন নির্মল সুভাস। যখনি চলে যেতে চেয়েছি আর তখনি একদল কুকুর আমার পিছু নিয়েছে। হঠাৎ আমাকে শার্টের কলার ধরে তাদের বাড়িতে নিয়ে গেছে। অন্যদিকে সাজেদার কাছে নিন্দুকের খবর চলে গেল। আবুল অরুণাকে বিয়ে করেছে। কোন প্রতিশ্রুতি ছাড়া-ই, কোন দীর্ঘশ্বাস ছাড়া-ই।
অথচ এ দিকে তার মা শতশত মানুষের সম্মুখে, শত শত ব্যবহার ছুড়ে মারলো। যা বুকের ভিতরে বেয়নেটের মত বিস্ফারিত হতে লাগলো। রুপার সে ভাবনা আর হয়ে উঠেনি। মানুষকে দিয়ে শরীরে আঘাত করার সে আশ্বাস আর জেগে উঠেনি। অতঃপর সে এলাকার মেম্বার এসে আমাকে ছেড়ে দিয়েছে। অথচ আমার ইচ্ছে করছে এক শিশি বিষকে খুব আপন করে নিই। ইচ্ছে করছে আত্মহত্যাকে এখনি ভালোবেসে বুকে জড়িয়ে নিই। কিন্তু সাজেদার কথা ভেবে তা আর হয়ে উঠে না। তার মায়ের প্রতিশ্রুতি বারবার বুকে এসে বাসা বাঁধে। নিজে মরে যেতে পারি, তবে অন্যকে কষ্ট দিয়ে নয়। নিজে হারিয়ে যেতে পারি, অন্যের বুকে দীর্ঘনিশ্বাস দিয়ে নয়। অতঃপর সাজেদার দীর্ঘবিরতির প্রত্যাখ্যান ঘটলো। বিশ্বাসহীনতার গল্প তার বুকে এসে বিঁধলো। মনে পড়ে গেল তার অসহায়ত্বের রূপভেদ। পাশে দাঁড়ানোর আশ্বাস ভঙ্গ। চিরদিন আপন করে রাখার প্রতিশ্রুতিতে অগ্নিকান্ড। মাঝরাতে গল্প সাজিয়ে, সে গল্পতে মরুভূমি বানানো। নিন্দুকের এমন মিথ্যাচার তাকে কাফনে সাজানো লাশ ছাড়া আর কিছু হয়ে উঠেনি।
অতঃপর এক দৌড়ে তার কাছে গিয়ে আতর, গোলাপজলের সুভাসে খাটলিতে সাজানো লাশ ছাড়া আর কিছু
মাঘ মাসের শীতের রাত । কয়েকদিন ধরে শৈত্য প্রবাহ চলছে । আজ আবার ঠান্ডাটা একেবারে জাঁকিয়ে পরেছে । স্টেশন চত্বরটা একেবারে সুনসান । শীতের পোশাকের সাথে মাথা থেকে পা অবধি কম্বল জড়িয়ে স্টেশন মাস্টার বংশীলালকে বললেন -- রাত ১১ টার ট্রেনটা পাস করিয়ে দেবার পর আবার সেই রাত ১ টায় ট্রেন । দু ঘন্টার মধ্যে এই ঠান্ডার রাতে আর বাহিরে বেড়োতে হবে না । বংশীলাল জানে রাত ১টার ট্রেনটা চলে যাবার পরে বেশ কিছু সময় বিশ্রাম , আবার সেই সকালে ট্রেন । বংশীলাল বললো -- রাত ১১ টার ট্রেন আসতে এখন দেরি আছে । আমি ঠিক সময় গিয়ে সবুজ সিগন্যাল দেখিয়ে দিয়ে আসবো । সাধারণত এই রাতের ট্রেনে এই স্টেশনে লোকজনের ওঠানামা নেই বললেই চলে । 

বিহার রাজ্যে অবস্থিত একটি অখ্যাত রেলওয়ে স্টেশন । স্টেশন পেরিয়ে কিছুটা এগোলে নানা ধরনের আদিবাসী বেষ্টিত কয়েকটি গ্রাম । চারিদিকে শাল , সেগুন আর বিভিন্ন ধরনের অচেনা গাছের সারি । আর কিছুটা এগোলে ঝোপঝাড়ের জঙ্গল । রাত নামলে বিভিন্ন ধরনের বন্য জন্তু - জানোয়ারের আনাগোনা শুরু হয় ।বনদপ্তরের একটি অফিস আর তাদের লোকজনদের থাকবার জন্য কয়েকটি কোয়াটারস । সারা দিন-রাত মিলে ৫/৬ টা মেল ট্রেন আর কয়েকটি লোকাল ট্রেন কয়েক সেকেন্ডের জন্য এই স্টেশনটিতে দাড়ায় । স্টেশনমাস্টার হাত ঘড়িটা দেখে বংশীলালকে বললেন -- রাত ১১ টার ট্রেন আসার সময় হয়ে গেছে । তুই প্লাটফর্মে গিয়ে গাড়িটিকে পাস করিয়ে দিয়ে আয় । 

দুরের ছোট আলোর বিন্দুটা ক্রমশ এগিয়ে আসছে । কালো দৈত্যের মতন বিশাল কয়লার ইঞ্জিনটি বিকট আওয়াজ করতে করতে একরাশ কুণ্ডুলি পাকানো কাল ধুঁয়া ছড়িয়ে স্টেশনে এসে ঢুকলো । বংশীলাল এই হার কাঁপানো শীতের রাতে কোনরকমে সবুজ পতাকা নেড়ে গাড়ীটিকে পাস করিয়ে দিয়ে স্টেশন মাস্টারের ঘরে ঢুকে দরজাটা বন্ধ করে সবে বসেছে , হঠাৎ দরজায় জোরে জোরে কড়া নাড়ার শব্দ । স্টেশন মাস্টার আর বংশীলাল বেশ অবাক হয়েই ভাবলো এই রাতে কে দরজায় আওয়াজ করতে পারে ? আসলে শীতের জন্য তরিঘড়িতে বংশীলালও ভাল করে খেয়াল করে নি কেউ ট্রেন থেকে এই স্টেশনে নেমেছে কিনা !! স্টেশন মাস্টারের ইশারায় বংশীলাল দরজাটা খুলতেই এক অল্প বয়সের সুন্দরী মহিলা ঘরের মধ্যে হুড়মুড় করে ঢুকে পরলো । মহিলাটি অপ্রস্তুত আর ভীষণভাবে আতঙ্কগ্রস্ত হয়ে যে ঘটনার কথা বললো , তা শুনে স্টেশন মাস্টার আর বংশীলাল রাদিয়াকে নিয়ে এই নির্জন রাতে বেশ চিন্তায় পরে গেল । 

আমি রাদিয়া । আর আমার বোন নাদিয়া । আমরা দুই যমজ বোন । মধ্যবিত্ত পরিবারের মেয়ে । কলেজের ছুটিতে দুজনে মিলে মামাবাড়ী বেড়াতে যাচ্ছিলাম কয়েকদিন থাকব বলে । হাওড়া স্টেশন থেকে দুপুরবেলায় এই ট্রেনে উঠি । কাল সকালে আমাদের গন্তব্যে পৌঁছানোর কথা । আমরা যে কম্পারমেন্টে উঠেছিলাম সেটা প্রায় ফাঁকাই ছিল । মাঝের স্টেশনগুলিতে আরো যাত্রী নেমে যাবার ফলে আরো ফাঁকা হয়ে যায় । সন্ধের দিকে একটি স্টেশন থেকে কয়েকজন মধ্য বয়েসী লোক উঠে আমাদের পাশে বসে । একটা সময় আলাপ হবার পর গল্প করার ফাঁকে লোকগুলি আমাদের সুস্বাদু খাবার খেতে দেয় , সরল মনে আমরা সেগুলি খাই । এর কিছুক্ষন পরে লোকগুলি আমাদের নানা ভাবে বিরক্ত করা শুরু করে । সঙ্গে কুপ্রস্তাবের ইঙ্গিত দেয় । এই রকম চলতে চলতে আমি জ্ঞান হারাই , তারপরে আর কিছু মনে নেই । বোধহয় লোকগুলির দেওয়া খাবারের সঙ্গে কড়া ঘুমের ওষুধ মেশানো ছিল । যখন জ্ঞান ফেরে তখন বুঝতে পারলাম আমি অত্যাচারিত হয়েছি । লোকগুলিকেও আর দেখতে পাওয়া যাচ্ছে না । সঙ্গে বোনকে কাছে দেখতে না পেয়ে খুব চিন্তা হোল । ভাবলাম হয়ত লোকগুলির অত্যাচারের ভয়ে বাধ্য হয়েই কোনক্রমে অন্য কোন স্টেশনে নেমে পরেছে কিংবা লোকগুলি হয়ত জোর করে অজ্ঞান অবস্থায় তাকে ট্রেন থেকে নামিয়ে নিয়ে গেছে । আমিও সম্পূর্ণ দিশেহারা , দ্বিধাগ্রস্থ আর কিংকর্তব্যবিমূঢ় হয়ে প্রচন্ড ভয় পেয়ে কোন কিছু চিন্তা না করে এই স্টেশনে গাড়ী থামতেই নেমে পরলাম । ভাবলাম এই স্টেশনে নেমে পরে স্টেশন মাস্টারের সাহায্য নিয়ে যদি আমার বোনের কোন সন্ধান করতে পারি । এই ঘটনার বিহ্বললতায় আমার বুদ্ধি এতটাই লোপ পেয়ে গিয়েছিল অন্য লোকেদের জানবার কথা মাথায়ই আসলো না । এতক্ষন এক নিঃশ্বাসে কথাগুলি বলে আতঙ্কিত মুখে রাদিয়া বললো -- আপনারা আমাকে বাঁচান , আমার বোনকে খুঁজে পাবার ব্যবস্থা করে দিন ।
 Kaljoyee

 


স্টেশন মাস্টার রাদিয়ার সব কথা শুনে চিন্তিত হয়ে বললেন -- এত রাতে একাকি এই অচেনা অজানা নির্জন স্টেশনে হটাৎ করে ট্রেন থেকে নেমে পরে আপনি ঠিক কাজ করেননি । এতে আবার অন্য কোন নতুন বিপদ ঘটতে পারতো । এখন এই রাতে জনমানবহীন স্টেশনে আপনাকে আমরা কি ভাবে সাহায্য করতে পারি , সেটাই বুঝতে পারছি না । একটুক্ষন চিন্তা করে বললেন -- একটা কাজ করুন । রাত ১ টায় এই স্টেশনে যে ট্রেনটা আসছে আমরা আপনার বিপদের সব ঘটনার কথা টিটি কে বলে ট্রেনে ঠিকমত উঠিয়ে দিচ্ছি । এই ট্রেনটিও আপনার মামাবাড়ী যাবার স্টেশনে থামবে । মামাবাড়ী পৌঁছে তাঁদের সাহায্য নিয়ে পুলিশের সঙ্গে যোগাযোগ করে ঘটনার বিস্তারিত বিবরণ দিয়ে আপনার বোনের খোঁজখবরের ব্যবস্থা করুন । আর আপনার সঙ্গে যোগাযোগের নাম্বার বা ঠিকানাটা রেখে যান । যদি আমরা কোন খবর পাই তবে নিশ্চয় জানাব । কথাবার্তা চলাকালীন হটাৎ স্টেশন মাস্টারের ঘরের টেলিফোনটা বিকট আওয়াজ করে বাজতে শুরু করলো ........

টেলিফোনে কথা শেষ হবার পর স্টেশন মাস্টার বংশীলালকে বললেন -- " ট্রেনে কাটা পরা কেস " , আগের স্টেশন থেকে খবর দিল রাত ১টার ট্রেনটা যেটা এই স্টেশনে আসছে সেই ট্রেনে একটা বেওরিশ ডেড বডি রয়েছে । লাইনের ধারে বডিটা পরে ছিল । আমাদের এখান থেকে প্রয়োজনীয় কাগজপত্র তৈরি করে গার্ডের হাতে দিতে হবে । এরপরের বড় স্টেশনে বডি নামিয়ে হাসপাতালের মর্গে চালান করা হবে । কার ঘরের যে সর্বনাশ হলো কে জানে ? শোন বংশীলাল , ট্রেন আসার সময় হয়ে এলো । তুই আমার হয়ে এই মহিলার সব ঘটনা জানিয়ে টিটিকে বলে রিজার্ভড কামরায় তুলে দিস । আমি ডেডবডির কাগজপত্র তৈরি করে এদিকের ঝামেলা সামলাই । আজকের রাতটা একেবারে বরবাদ হয়ে গেল । 

ডেডবডির কাগজপত্র তৈরি করে গার্ডের হাতে তুলে দিয়ে একটু যেন স্বস্তি পেলেন । এই ঝামেলার জন্য ট্রেনটা এই স্টেশনে অনেকক্ষন দাড়িয়ে রইলো । ইতিমধ্যে বংশীলালও মহিলাটিকে ঠিকঠাক ট্রেনের কামরায় তুলে দিয়ে স্টেশন মাস্টারের কাছে চলে এসেছে । ট্রেন ছেড়ে দেবার একটু আগে কৌতূহলবশত ডেডবডির মুখের থেকে সাদা কাপড়টা সরাতেই এক ভয়ার্ত আর্তনাদ করে স্টেশন মাস্টার আর বংশীলাল ভীষণ ভয় পেয়ে কাঁপতে থাকলো । এই রাত ধরে যে মহিলাকে নিয়ে তারা ব্যাস্ত ছিল এতো সেই মহিলারই ডেডবডি !!!!! অবিকল এক মুখ !!! কিন্তু সেটা কি করে সম্ভব ??? তবেকি ডেডবডিটা রাদিয়ার বোন নাদিয়ার !! ....... এখন মনে পরলো রাদিয়া বলেছিল তারা দুই যমজ বোন ....

ঘটনার আকস্মিকতায় এই প্রচন্ড ঠাণ্ডাতেও স্টেশন মাস্টার আর বংশীলাল ঘামতে থাকল । বিকট হুইসেল দিয়ে একরাশ কাল ধুঁয়া ছড়িয়ে ট্রেনটা আস্তে আস্তে প্লাটফর্ম ছেড়ে বেড়িয়ে গেল । একটা সময় ট্রেনের শেষের লাল আলোর বিন্দুটা ফিকে হতে হতে দুরে মিলিয়ে গেল । আর কিছুক্ষন পরেই পূব আকাশে আস্থে আস্থে উঠতে থাকল নতুন আরেক লাল আলো । শুরু হোল নতুন আরও একটা দিন , নতুন করে জীবনের পথ চলা গত মাঝ রাতের ঘটনাকে পেছনে ফেলে 
মাজেদা তাদের পুরাতন উচু ড্রেসিং টেবিল গোছগাছ করছে । ময়লা ধুলো মুছছে একটুকরো কাপড় দিয়ে । কোরান শরিফ এটার পরেই থাকে । খাড়া করে ধুলো মুছবে এমন সময় কোরান শরিফের মাঝ বরাবর ফাক হয়ে একটুকরো কাগজ বেরুল । সাধারনত কোরানের মধ্যে কেউ এরকম কিছু রাখে না। বেশ আগ্রহ নিয়ে চিঠি লেখার প্যাডের কাগজ খুলল মাজেদা । তাতে সদ্য প্রয়াত মাজেদার মার হাতে লেখা বেশ কিছু উপদেশ দেওয়া আছে। তিনি নিয়মিত কোরান থেকে পাঠ করতেন । অসুস্থ অবস্থায় মাজেদা মায়ের পাশে বসে অনুচ্চ কণ্ঠে কোরান পাঠ করে মাকে শোনাত । গোসল সেরে পড়বে এই ভেবে আবার কোরান শরিফখানি গুছিয়ে রাখল । মায়ের খাটখানার চাদর পালটাল । ঝাড় দিল । ঘর ঝাড় দিয়ে গোসলে । এই খাটে বাবা আর মা দুজনেই ঘুমাতেন । মা একদম অচল হলে বাবা ছেলের রুমে শেয়ার শুরু করল । মাজেদা রাতজেগে মায়ের সেবা করত । বাবা রাতে ও ভোরে এসে তদারকি করতেন । রক্তচাপ , সুগার , ওষুধ পাতি সব সেরে অফিস যেতেন । বাকি কাজ মাজেদার । ছোট ভাই পড়ছে এখনো । বড় ভাই আর বড় বোন আমেরিকা আর কানাডা থাকে । মায়ের শেষ সময়ে তারা ছিল পাশে । একসময় তারাও চলে গেল । বাড়িটা আবার শোকের আবহে ফিরে গেল। মাজেদা গ্রাজুয়েট করে মায়ের সেবায় ব্যাস্ত । বিয়ের প্রস্তাব এসেছে কিন্তু মাজেদা অনড় মাকে ছেড়ে কোথাও নয় । সবাই খুব চুপচাপ থাকে এ বাড়িতে । টি ভি চলেনা, কারো মোবাইলে গান বাজেনা । খাবার সময় মাথা নিচু করে খায় তিনজন প্রাণী । বাবা এই বিছানায় আর ফেরেননি । দুপুরে একাকি খেয়ে মায়ের বিছানায় শুয়ে অতি আগ্রহে সেই চিঠি পড়তে শুরু করল । “ চেষ্টা করেছি জীবন সৎ পথে চালাতে, মনে হয় পেরেছি । পড়াশুনা ও জ্ঞানঅর্জন উত্তম বিষয় । আপন কাজ মনোযোগ দিয়ে করবে । আল্লাহ’র প্রতি বিশ্বাস রাখবে, যতটুকু পার তাকে স্মরণ করবে। আমি মাঝরাতে তাহাজ্জুদ পড়ে খুব শান্তি পেতাম। দিনের হই চই রাতের নিরবতায় বিরক্ত করত না । অভুক্তকে খাবার দেবে , বাড়তি কাপড় দান করবে । এবং আরও অনেক কিছু। 
মাজেদা চিঠি হাতেই ঘুমিয়ে গেল ।
বিকালে ঘুম ভেঙ্গে বেশ অবাক হলো হাতের মুঠোয় চিঠি দেখে।
 Kaljoyee

 

কাউকেই চিঠির কথা বলল না । চিঠি আবার কোরান শরিফের মধ্যে রেখে দিল । এ বাড়িতে মা একাই এবং শেষে মাজেদা ধর্ম কর্ম পালন করত ।গৃহকর্মী এসে রাতের খাবারের ফরমায়েশ নিল । মাজেদা নিচের একটুকরো বাগানের যত্ন আত্তি করে কিছু ফুল এনে বাবার শোয়ার ঘরে ফুলদানিতে রাখল। মাজেদার রুমটি এখন বাবার । বাবা একটু দেরিতে ফিরে কৈফিয়তের সুরে বন্ধুদের সাথে আড্ডার দোহাই দিল । তার কাছে কেউ কৈফিয়ত চায়নি – তবুও । ছেলেটি খেতে বসে বাবাকে পরের সেমিস্টারের ফি’র কথা স্মরণ করিয়ে দিল । বাবা আগামীকাল চেক নিয়ে যেতে বলল । মাজেদা বাবাকে জিজ্ঞাসা করল কাল কি খাবে, ছুটির দিন, ভাল মন্দের ব্যাপার আছে। বর্ষার দিন খিচুড়ি আর গরু ভাল জমবে , মাজেদা যোগ করলো শুঁটকি আর কাঁঠাল বিচির ভর্তা । বাবা খুশি মনে সায় দিল । সংসারে মাজেদার ভুমিকা এখন মুখ্য , তার কত কাজ। 
রাতে মাজেদা আবার গোসল সারল । আজকের পত্রিকা নিয়ে বেশ মনযোগী হল ছাত্র বিক্ষোভ নিয়ে । ভাইয়ের ঘরে গিয়ে তাকে সাবধান করলো । ভাইটি বলল আমার একদম মনে ছিলনা – তুই মনে করিয়ে দিলি , কাল মিছিলে যেতে হবে। দুজন হাসল কৌতুকের হাসি । 
অ্যালার্মে রাত ১২.৩০ , মাজেদা উঠে ওজু সেরে জায়নামাজে দাঁড়ালো । জানালা দিয়ে বাইরের আলো আসছে। চারদিক কি নিরব আর অন্ধকার তো আছেই । তার মা এই অদ্ভুত গভীর রাতের কথা বলেছেন । নীরবতা তার মনোযোগ বাড়িয়ে তুলল – এজন্যই মা গভীর রাতে আল্লাহর স্মরণ নিতে বলেছেন । নিয়ত করে হাত বাধতেই মনে হল ঘরে আরও কেউ আছে- শিরদাড়া নিচ থেকে ওপরে শীতল কাপন ধরাল।সাহস বেধে অনুচ্চ কণ্ঠে সুরা ত্বীন শুরু করলো । প্রথম সিজদাহর পর আগের নার্ভাস ভাব কাটল । মোনাজাতের সময় আবার মনে হল মা তার পাশে বসে মোনাজাত ধরেছেন । সাহস সঞ্চার করলো মাজেদা – এরকম মোনাজাত মাকে বিছানায় অনেকবার করাতে হয়েছে- মাজেদার ভয় কেটে গেল । জায়নামাজ তুলে হটাৎ আবিস্কার করলো অন্ধকারে দরজায় দাড়িয়ে বাবা ।
মাতৃগর্ভ থেকে প্রারম্ভ হয়েছে যে আধাঁরের উত্তরাধিকার
এখনও বয়ে চলেছি তার সর্বৈব লেনাদেনা
কত সমুদ্রের জল ইতোমধ্যে ফেনা হয়েছে ফেনা---
তবু এতোটুকু আলো দিগন্তরেখায় আজও হয়নি কেনা!

চোখ মুঁদলেই রাহুগ্রস্ত হই--- শনি, মংগল লাগে না
চারপাশে এখনো নব্য প্রেতাত্মার সাথে খাবি খায়
আদিম আধাঁরের প্রাগৈতিহাসিক গডজিলা 
এই আধকাঁচা আধাঁর দেখতে কোনো টিকেট লাগে না!

তবুও সাধের হরিদ্রা জীবন কোথাও থেমে থাকে না
ঠিক ঠিক চিনে নেয় কাঁচামরিচ পেঁয়াজ, রসুন, আদা
আমার আঁধার বসতি দেখে স্বর্গ থেকে হাসেন দাদা 
তবুও -------
বেভুলা পথিক তেপান্তরের মাঠ চিনতে ভুল করে না!

মাঝেমাঝে চোরাই পথে কিছু ভালোবাসার আলো আসে
তখন আমার স্বর্গত দাদীমা ভাঙা ভাঙা দাঁতে হাসে
আমি কেবলা হাসি না
আমি হাসতে পারি না
কেবল গনেশ উল্টে যায় গাণিতিক সূত্র,পদ্যের পর পদ্য
প্রতিপাদ স্থান ধরে টান দিলেই বুঝি রহস্যের সব জট
আলগা হয়ে রচিত হবে এ জীবনের প্রতিপাদ্য!

তবুও আমার, কোনো গন্তব্য নেই নগদ মূলধনী সান্ত্বনার
পোকামাকড়ের ঘর বসতিতে বসত করে যে আঁধার....
তোমাদের কথিত সভ্যতায় সে আমার, 
নেই কোন অধিকার;
তবুও একদিন অন্ধকারের বুক ছিঁড়ে আলোর জন্ম হবে
এই হলো আমার রেখে যাওয়া ভবিষ্যৎ প্রাধিকার!!
মেঘমুক্ত আকাশে ঝলসানো রুটির মত চাঁদ না থাকলেও লক্ষ কোটি তারকা আলো জ্বেলে পথিকের রাস্তা দেখিয়ে দিচ্ছে। জোনাকীরা যেন নিজেদের সমস্ত কাজ বাদ দিয়ে দলবদ্ধভাবে প্রদীপ জ্বেলে অন্ধকার দূর করে পথিকের পথ চলার কাজে সাহায্য করছে। পথের দু’ধারে সারি সারি অসংখ্য গাছ নিরবে দাড়িয়ে আছে। আশে পাশে তেমন জনবসতি নেই। দু’ একটি বাড়ি মাঝে মাঝে দেখা যায়। তাও সকলেই গভীর ঘুমে রাত্রি অতিবাহিত করছে। পশু - পাখি, গাছ - পালা সবকিছুই নিরব। মাঝে মাঝে দু’ একটি শিয়াল রাস্তার এক পাশ দিয়ে বের হয়ে অন্য দিকে দৌড়ে হুক্কা হুয়া রবে পালিয়ে যাচ্ছে। দু’ একটি পাখি ডানা ঝাপটিয়ে পথিকের মনে সামান্য ভয়ের সৃষ্টি করে। আবার ব্যাঙ ডেকে পথিককে জানিয়ে দেয়, “ভয় নেই পথিক, সামনে চল, মার্চ অন।” পথিক এগিয়ে চলে। ভয় নেই, সত্যি ভয় নেই, ঐতো দেখা যাচ্ছে আলোর মরিচিকা। আলোর মরিচিকারা সব সময় আশা জাগায়! 

পথিক চলছে আপন মনে। রাত গভীর থেকে গভীরতর হচ্ছে। পথিকের মনে অন্য কোন চিন্তা নেই, ধান্ধা নেই; চিন্তা শুধুই তার গন্তব্যস্থানে পৌঁছানোর। তাকে পৌঁছাতেই হবে ভোরের আলো প্রস্ফুটিত হওয়ার আগে। রাতের গভীরতার সাথে পাল্লা দিয়ে বাড়ছে পথিকের পথ চলার গতি; দুঃচিন্তা; বুকের ধড়ফড়ানি আর ভোরের আলো পৃথিবী আলোকিত করার পূর্বেই গন্তব্য স্থানে না পৌঁছানোর ভয়। পথিকের পথ চলার দৃশ্য আপন নয়নে অবলোকন করছে চাঁদহীন মায়াবী রাত। মনে মনে হেসে পথিককে ডেকে মায়াবী রাত বলছে - 
“ হে অজানা পথের পথিক! কিসের এত তাড়া তোমার? এত দ্রত হেটে যাওয়ার কারণটা কি? দীর্ঘ রাত্রি পরে রয়েছে। একটু বসে যাও, একটু বিশ্রাম নাও, পান সুপারি খেয়ে যাও।” ছায়ার মত মায়াবী রাতের মনের আকুতিগুলো পথিকের মন কেড়ে নেয় গভীর রাতে অজানা পথে এমন মায়াবী সুরে কে তার পথ চলার সেভেন হর্স গতি থামিয়ে দিল? কোন মোহরূপ তার পথ চলায় বিরতি ঘটাল! তার যে ঢের রাস্তা যেতে হবে!

“কে তুমি? ঘুমহীন রাতে কিসের মায়ায়, কিসের আশায় আছ জেগে? আমি পথিক বলে নির্ঘুম রাতে চলছি পথে একা। তুমি এত রাতে ঘুমাওনি কেন? নির্জন রাতে, জনমানবহীন প্রান্তরে তোমার হৃদয়ে কি ভয়ের ছোঁয়া লাগে না? 

“আমি মায়াবী রাত। ভালবাসা দিয়ে মায়া লাগানোই আমার কাজ। আমার ঘুমাতে নেই। আমার কোলে সকলেই ঘুমায়। আর ভয়! সে তো আমি নিজেই জন্ম দেই। আকাশের লক্ষ কোটি তারকা, ঝলসানো রুটি আর অদম্য জোনাকীরা আমার নিত্য সঙ্গী। কখনোই একা মনে হয়না। আজকের রাত আমার এখানেই কাটিয়ে দাও। সুখ দুঃখের আলাপ করব। মন খুলে কথা বলব।”
 Kaljoyee

 


“হে মায়াবী রাত! তুমিতো আমাকে মায়ার বাঁধনে বেঁধে ফেললে। আমাকে পারি দিতে হবে দুস্তর গিরি। ঐ যে আলোর মরিচিকা দেখা যায় ওটাই আমার গন্তব্যস্থান। পৌঁছাতে হবে ভোরের আলো ফোটার আগেই।”

“সে কি বল! এখনো অনেক রাত বাকি আছে। ভোরের পাখিরা এখনো উঠেনি জেগে। রাতের তারকাগুলো এখনো আলো দিচ্ছে। কত পথিক আমার এখানে এসে সময় দিয়ে যায়। আমার এখানে আসিন হয়ে কেউ রাত না কাটিয়ে যায় না। ধরার যত ভাল মন্দ সব ঘটেছে এই রাতের আঁধারে। দেশ দখল থেকে শুরু করে গ্রামের সৎ নারীর প্রতি মিথ্যে অপবাদসহ যত ধরনের অপরাধ হয়েছে তার সবই হয়েছে মাঝ রাতে। আবার মিষ্টি কথা, সুন্দর হাসি থেকে শুরু করে স্রষ্টার সন্তুষ্টি অর্জনের সব কাজই সিদ্ধি হয় মাঝ রাত থেকে শুরু করে। প্রেমিক প্রেমিকার খুনসুটি, স্বামী স্ত্রীর ভালবাসা, ভাই বোনের হাসি কান্না, গভীর জলে মাঝিদের মাছ ধরা, জলদস্যুদের মাছ, জাল ছিনিয়ে নেওয়া সবই হয় রাতের আঁধারে।

আমার কোলে আশ্রয় নেয় দাগী সন্ত্রাসী থেকে শুরু করে সন্ন্যাসী পর্যন্ত। এইতো সেদিন ফাঁসিতে ঝুলা এক লাশ রাতের কোলে শুয়ে দিয়ে গেল। আমি কিচ্ছু বলিনি। কারও সাথে আমার শত্রুতা নেই। সবাই আমার বন্ধু। আমার মোহে পরেনি এমন মানব মানবী এ ধরার বুকে এখনো জন্মায়নি। হাজ্বী - গাজি - পাজি সবাই আমার মোহে আবদ্ধ।”

মন্ত্রমুগ্ধ হয়ে মায়াবী রাতের কথা শুনতে শুনতে পথিক ধীরে ধীরে ঢলে পরে ঘুমের দেশে। মায়াবী রাতের মোহে আচ্ছন্ন পথিকের সমস্ত কিছু কেড়ে নেয় মায়াবী রাত। এরপর পথিককে রেখে আস্তে করে কেটে পরে । পথিক ঘুম থেকে জেগে নিজেকে ঘাসের মধ্যে আবিষ্কার করে। কোন কিছুই মনে করতে পারে না সে। সাথে নেওয়া লাগেজও খুজে পাচ্ছে না। অল্প সময়ের মধ্যে সে বুঝতে পারে তার সমস্ত কিছু ছিনতাই হয়েছে। ডুকরে কেঁদে উঠে। কিন্তু অনেক দেড়ি হয়েছে। মায়াবী রাতের মোহরূপ তার সমস্ত কিছু ছিনিয়ে নিয়েছে। তার যে বহু পথ পারি দিতে হবে!

পাখির কিচিরমিচির শব্দে ঘুম ভেঙে যায় সূর্যি মামার। পূর্বাকাশে ছড়িয়ে পরে সোনালী রক্তিম আভা। সম্বিৎ ফিরে পায় পথিক। দ্রত হাটা শুরু করে মায়াবী রাতের পথিক…..
ছেলেটার সাংঘাতিক গোঁ ধরার স্বভাব ছিল। কারণে অকারণে রাগ করত। কোন কিছু চেয়ে না পেলে সাথে সাথে কান্না জুড়ে দিত। স্বভাব-সুলভ নাকি কান্না। এইতো! এই সেই কান্না। পুকুরঘাট থেকে ভেসে আসছে। রাত যত বাড়বে কান্নার আওয়াজও তত বাড়বে। এই কান্নাটা তামান্নার খুব পরিচিত। একঘেয়ে এবং বিরামহীন কান্না। তমাল এমনি সুর ধরে কাঁদত। 

তমাল বেঁচে থাকতে এই কান্না থামানোর উপায় তামান্নার ভাল জানা ছিল। একটু আদর করে দুটো মিষ্টি কথা বললেই হলো। কান্না থামিয়ে মায়ের গলা জড়িয়ে ধরে আহ্লাদে গদগদ করত তখন।

তমাল মারা গেছে দুই বছর হলো। ছেলে মারা যাওয়ার পর তামান্নার স্বাভাবিক জীবনে ছেদ পড়েছে। সংসার তার গেছে। কোন কিছুই আর আগের মত নেই। স্বামী শাহীনের প্রবাস জীবনের কষ্টার্জিত টাকায় তার নিজের হাতে তিলে তিলে গড়া সংসার। সব কিছু চোখের সামনে ধব্বংস হয়ে গেল। পুত্র-বিয়োগের সংবাদে শাহীন প্রবাস জীবনের ইতি টেনে দেশে ফিরে আসে। কিন্তু সে এসেই বা কি করতে পারল? পরিবারের একটু সুখ-সমৃদ্ধির আশায় প্রবাসে পাড়ি জমিয়েছিল। সব কিছু প্রায় গুছিয়ে নিয়ে এসেছিল। কিন্তু ছেলেটার অকাল মৃত্যু সব কিছু এলোমেলো করে দিল। ছেলেকে হারিয়ে স্ত্রী কেমন তরো হয়ে পড়ে। একেকদিন গভীর রাতে উঠে পড়ে বিছানা থেকে। ছুটে চলে যায় পুকুরঘাটে। যেখানে ছেলেটা ডুবে মরেছিল। চুপচাপ বসে থাকে সেখানে। সে নাকি ছেলের কান্নার আওয়াজ শুনতে পায়। শাহীন অনেক ডাক্তার কবিরাজ করেছে স্ত্রীকে নিয়ে। কিন্তু কোন কুলকিনারা করতে পারে নি।

দিন ভাল কাটলেও প্রতিটি রাত এক একটা মূর্তিমান আতংক হয়ে দেখা দেয় তামান্নার কাছে। ছেলের চাপা কান্না তাকে গভীরভাবে টানে। সে পাগল হয়ে ছুটে যায় পুকুরঘাটে; যেখানে তমাল ডুবে গিয়েছিল।

শাহীনের স্পর্শ বাঁচিয়ে আজ সে চুপিচুপি বিছানা থেকে নেমে পড়ে। অন্ধকারে হাতড়িয়ে সে দরজা খুঁজে বের করে। ঘর হতে বাহির হয়ে দেখে চমৎকার চাঁদের আলোয় ভরে গেছে চারিদিক। হাসনা হেনার সুন্দর সুবাস আসছে উঠোনের কোণের গাছটা থেকে। তমালের হাতে লাগান গাছ। ফুল ভাল বাসত ছেলেটা। রাজ্যের যত ফুল-গাছ এনে লাগিয়েছে। সে নেই, কিন্তু তার হাতে লাগান গাছগুলো সুবাস ছড়িয়ে আজও যেন তার অস্তিত্বের জানান দিচ্ছে। 

আরেকজনও ফুল ভালবাসত। সজিব, তমালের গৃহশিক্ষক। এই বাড়ীতেই সে থাকত। তমালকে পড়াত, দুই জনে মিলে সারাদিন ফুল-পাখি করে বেড়াত। তমাল মারা যাওয়ার পর সেও এই বাড়ী ছেড়ে চলে গেছে। এটাও তামান্নার জন্য বড় কষ্ট। 
শাহীনের ঘুম ভাঙ্গলে সে দেখে তামান্না বিছানায় নেই। নিশ্চয় পুকুরঘাটে গিয়ে বসে আছে। প্রথম প্রথম শাহীন স্ত্রীর এমন আচরণে বিচলিত হয়ে যেত। কিন্তু ইদানিং এসব তার গাঁ-সওয়া হয়ে গেছে। সে মোটেও তাড়াহুড়ো না করে বিছানায় শুয়ে থাকে। খানিক পরে আলো জে¦লে বিছানা থেকে নেমে সে উঠোনে এসে দাঁড়ায়। উঠোনে কিছু সময় পায়চারি করে। একবার ভাবে, পুকুরঘাটে যাবে। পরক্ষণে কী মনে করে আবার ঘরে ফিরে যায়। 

প্রথম প্রথম তামান্নাকে সে বুঝাত। মরা ছেলের কান্নার আওয়াজ কেউ কি শুনতে পায়? এটা তামান্নার মনের ভুল। তামান্নার এই কান্না শুনতে পাওয়ার বিষয়টি তার নিকট দুর্বোধ্য লাগে। এক সাথে থেকে শাহীন তো কোন কান্নার শব্দ শুনতে পায় না! অন্যদের কাছে জিজ্ঞেস করে জেনেছে শাহীন, তারাও কোন কান্নার আওয়াজ শুনতে পায় নি কখনো। তাহলে তামান্নার ক্ষেত্রে এটা কেন ঘটবে?

মনোরোগ বিশেষজ্ঞ দেখে বলেছেন, তামান্না ‘অডিটরি হ্যালুসিনেশন’ নামক জটিলতায় আক্রান্ত। এক্ষেত্রে রোগী মনে করে যে, সে কোন নির্দিষ্ট সময়ে নির্দিষ্ট কোন শব্দ শুনতে পাচ্ছে। যা আর কেউ শুনতে পায় না। শুধু তাই নয়, সে ঐ নির্দিষ্ট শব্দের বিষয়ে অতিমাত্রায় প্রতিক্রিয়াশীল হয়ে উঠে। যেমনটি তামান্নার ক্ষেত্রে ঘটেছে।
 Kaljoyee

 


আরেকটি বিষয়ে শাহীনের মনে খটকা লাগে। তার তমাল মারা যায় পানিতে ডুবে। একদিন সকাল বেলা পুকুরের পানিতে তমালের উবু হয়ে ভেসে থাকা লাশ পাওয়া যায় পুকুরে। তমাল ভাল সাতার জানত, সময়ে অসময়ে চাচাত ভাইবোনদের নিয়ে এই পুকুরে সে হাঁসের মত সাঁতরে বেড়াত অনায়াসে। সেই তমাল কিভাবে পুকুরের পানিতে ডুবে গেল তা আর সকলের মতো শাহীনের নিকটও দুর্বোধ্য লাগে। এ-বিষয়ে মনের গোপন কোণের বিক্ষিপ্ত ভাবনাকে প্রশ্রয় দিলে দেখা যাবে- সকলেই একটি বিষয়ে একমত, তমাল স্বাভাবিকভাবে পুকুরে ডুবে মারা যায় নি, তাকে হয়তো কেউ হত্যা করেছে। কিন্তু কেন? আর এই ‘কেউ’ টা-ই বা কে? 
তামান্না ধীর পদক্ষেপে পুকুরঘাটের দিকে এগিয়ে যায়। সে যত এগিয়ে যেতে থাকে কান্নার আওয়াজটাও তত স্পষ্ট হতে থাকে। আজকের কান্নার আওয়াজটা অন্য দিনের থেকে বেশি স্পষ্ট আর তীক্ষè বলে মনে হয় তার কাছে।

মস্তবড় পুকুর কাটিয়েছে শাহীন। শুধু তাই নয়, শখ করে পুকুরের চারিধারে বসার জন্য পাকা বেঞ্চি তৈরি করে দিয়েছে। পুকুরের ঘাট বাঁধান। চারদিকের পাড়ে ফুল ও ফলের বাগান। চাঁদের আলো গাছের উপর পড়ায় সমস্ত পুকুর পাড় জুড়ে চাঁদের আলো ও গাছের প্রতিবিম্ব মিলে মনোরম আলো-আধাঁরির সৃষ্টি হয়েছে। তামান্না এই আলো-আধাঁরের চক্র ভেদ করে একেবারে পুকরের সিঁড়ির দিকে এগিয়ে যায়। কিছুদূর গিয়ে সে হঠাৎ থমকে দাঁড়ায়। নিজের চোখকে যেন সে বিশ^াস করতে পারছে না। সিড়ির কয়েকটা ধাপ নিচে তমাল দাঁড়িয়ে আছে । তার শরীরের কিছু অংশ পানিতে, বেশির ভাগই পানির উপরে। আজও সে কাঁদছে। তামান্না মন্ত্র-মুগ্ধের মত এগিয়ে যায়। একধাপ, দুই ধাপ করে সে সিঁড়ি ভেঙ্গে পুকুরের পানিতে নামতে থাকে। যেখানে তার ছেলে তমাল দাঁড়িয়ে আছে, সেখানে না পৌঁছে সে মনে হয় থামবে না।

মায়ের কান্ড দেখে তমাল ঘাবড়ে যায়। সে কান্না থামিয়ে উচ্চস্বরে চিৎকার করে তার মাকে পানিতে নামতে বারণ করে।
‘কী করছ মা, তুমি ডুবে যাবে তো। খবরদার পানিতে নেমো না’ তমাল চিৎকার করে বলে।
‘না, আমি থামব না, আমার কিছু কথা বলার আছে তোকে, না বলে আমি থামব না। বাবা রে! আমি তোকে মারতে চাই নি! বিশ^াস কর মানিক, আমি তোকে মারতে চাই নি।’ তামান্নার কথাগুলো আহাজারির মত শোনায়।
‘জানি মা, আমি সব জানি। আগে জানতাম না, মরে যাওয়ার পর জেনেছি। তুমি তো আমাকে মারতে চাও নি। কোন মা কি তার সন্তানকে মেরে ফেলতে পারে?’
‘লোক-লজ্জার ভয় দেখিয়ে, তোর বাবার ভয় দেখিয়ে ...’
‘থাক না মা এইসব কথা। যা ঘটার তা তো ঘটে গেছে! এখন এসব ভেবে কী লাভ?’
‘আমি যে ঘরে থাকতে পারি না বাবা, তোর জন্য মন কাঁদে। রাত হলে তুই এমন করুণ স্বরে কান্না করিস। আমার মাথার মধ্যে সব এলামেলো হয়ে যায়। তাইতো এই পুকুরঘাটে ছুটে আসি। তোর কান্না শুনি বসে বসে। কিন্তু তুই দেখা দিস না কখনো। মরে যাওয়ার পর আজই তোকে দেখলাম প্রথম!’
‘আমার খুব কষ্ট মা, খুব কষ্ট! তাইতো কাঁদি.. ’ বলতে বলতে তমাল পিছন হটতে হটতে আস্তে আস্তে পুকুরের পানিতে নেমে যেতে লাগল। হাটু পানি, কোমর পানি, গলা পানি, ধীরে ধরে অদৃশ্য হয়ে গেল পুকুরের পানিতে। তামান্না চিৎকার করে ছেলেকে ডাকতে লাগল। ‘তমাল, আমার মানিক! তোকে ছেড়ে থাকতে আমারও যে বড় কষ্ট’। সেও সিঁড়ি ভেঙ্গে পানিতে নেমে যাচ্ছে। সেদিকে মোটেও তার খেয়াল নেই। হাটু পানি
চেনাজানা পথ 
বলাশোনা মুখ 
সময়ের স্রোতে যেন কচুরীরপানা,
অচেনা শহর 
অচেনা এ ঘর 
হাহাকার বুকে পুষি একা একটানা।

মাঝে মাঝে ভাবি 
মন কোথা যাবি?
মন সে তো চুপপাখি ব্যাথা বোঝে না 
অচেনাতে ছোটে 
অবেলাতে ফোটে 
জীবনের পথে হাঁটে মানে খোঁজে না

জীবনকে বলি
সোজাসুজি চলি 
জীবন তো বেয়াড়া সে কথা শোনে না 
বারবার থামে
অচেনা গাঁ ধামে 
জমি শুধু পড়ে থাকে চারা বোনে না 

পৃথিবীর পাড়ে
সময় তো বাড়ে
ছোট্ট জীবনে চাওয়া সব জোটে না
কত কুঁড়ি আসে
কচিপাতা হাসে
চারদিক আঁধারেই আলো ফোটে না
দুপুর দুইটা বাজে দারগা সবেমাত্র মধ্যাহ্ন ভজ সেরে চেয়ারে হেলান দিয়ে ভোরের কাগজ পড়ছিলেন। কাগজ থেকে চোঁখ সড়িয়ে আড়চোঁখে দেখেন পর্দার আড়ালে কে যেন বারে বারে উকিঁ দিলেন। মনে হলো খুব পরিচিত কেউ। তখন দারগা বলে উঠলেন, কে কে ওখানে? সুলেখা মনে হচ্ছে! কে সুলেখা।
- আগ্গে! হে দারাগা স্যার আমি সূলেখা।
- আচ্ছা, আচ্ছা তবে কি মনে করে? এই বলে বসতে বলে।
- না মানে অনেকদিন আপনার সাথে দেখা হয়নি তাই...
- তোমার কোথায় কেমন যেন ঠিক লাগছে না সুলেখা। কিছু একটা করেছিছ তাই না?
- না! না স্যার কিছু করিনি, ছেলের কছম দিয়ে বলছি। ইয়ে! মানে মানে ওসব কিচ্ছু না।
- আচ্ছা ঐ চেয়ারে বস। তারপর খুলে বলতো কি দরকারে এসেছি।
- থাক আমি বরং এখান থেকেই বলি।
তখন দারগা মনে মনে বলে হুম "দুর আত্বার আবার ছলের অভাব হয় না" কখন যে, কি করে বসে কে যানে। আচ্ছা এবার বলো দেখি। এখন তোমার কি করা হয়?
- না স্যার! এখন আমার কিছু করতে হয় না। আগে যে "নাইট" ধান্দা করতাম কবেই ছেড়ে দিয়েছি। এখন আর ওসব ভালো লাগে না। বয়সতো কম হলো না। যৌবনের সেই ঘটনাগুলো মনে পড়ে গেলে কেমন যেন এলোমেলো হয়ে যায়, তাছাড়া সৎ ভাবে থাকার মাঝে এতো আনন্দ আছে আগে জানতাম না। আর তা ছাড়া...
- তাছাড়া আবার কি?
- না, মানে ছেলে অনেক বড় হয়ে গেছে।
- ও আচ্ছা সে কি করে শুনি?
- সে একটা দোকানে কাজ করে স্যার, তবে সংসার বেশ ভালোই চলে। এবং তার বিয়েও দিয়েছি।
- কিন্তু সুলেখা এবার আসল কথাটা বলতো সেই তখন থেকে বলছি।
 Kaljoyee

 

তখন সূলেখা একটু হেসে বলে, স্যার বলবো না ক্যান। বলবার জন্যইতো এসেছি।
- জানেন স্যার জিবনে অনেক অন্যায় কাজ করেছি, তাছাড়া কতবার ধরা পড়েছি। জেলেও এসেছি তার ইয়ত্তা নেই।
- সুলেখা তোর মুখে ঐ সব থানায় টানায় কথা শুনতে, আর ভাল লাগেনা এবার বলতো।
- সবে কয়েক মাস ছেলের বিয়ে হয়েছে, বৌমাকে ঘরে আনার পর থেকে লক্ষ্য করেছি যে, আমার স্বামী ছেলের বৌয়ের দিকে কু'দৃষ্টিতে তাকায়। ছলেবলে-কৌশলে বৌমার ঘরে যেতে চায়, অনেক বলার পরেও শুনতে চায়নি। কিন্তু আমি কিছু করতে পারিনি।
- দেখ সুলেখা আমি তোমাদের সংসারের ব্যপারে কিছু বলতে চাইনা। এটা থানা কিন্তু যা বলার সংক্ষেপে বল।
- তাই বলছি স্যার! আজ সকালে আমি বাইরে থেকে এসে দেখি যে, এক অনাচার চিত্র এ মুখে আনায় পাপ স্যার। আমি অপনাকে কিভাবে যে, বলবো? দেখলাম আমার স্বামী আমার বৌমাক বৌমাকে অ-সম্মান করছে। তখন আমি রাগের খোবে আমার মাথা ঠিক ছিলো না। সামনে "বটি" ছিলো হাতে নিয়ে দিলাম একটা কপ। জানেন স্যার তখন আমার আর কোন পথ খোলা ছিলো না। বধু নির্যাতনের হাত থেকে রক্ষা করতে আমার কনো উপায় ছিলো না।
- হুম সবে বুঝলাম! তবে তোমার স্বামী আছে না মারা গেছে?
কান্নায় ভেঙ্গে পড়ে সুলেখা তখন সে বলে।
- না! না স্যার সে আর বেচেঁ নেই।
- সুলেখা রাগের বশে কাজটা তুই ভালো করিসনি।
- দারগা স্যার এমনটা যে, ঘটবে স্বপ্নেও ভাবিনি। দিন দিন আমাকে লকাপে ঢুকিয়ে দিন আমার শাস্তি দিন... আমার শাস্তি দিন...।
যতবার আলো জ্বলে উঠে; ততবারই নিভে যায়
আবার অন্ধকার নামে অন্ধকার পৃথিবীতে! 
অন্ধ হয়ে যাই- অন্ধকারে হাতড়ে বেড়াই 
উন্মাদ হয়ে উঠি, এক বিন্দু আলোর স্পর্শ নিতে! 

চোখের ছোবলে যতটা ক্ষত বিক্ষত শরীর, 
তারও অধিক ক্ষত বিক্ষত হয় কারও কারও হৃদয় 
তবুও অবিরত বিষাক্ত ছোবল, জ্বলে কামনার অনল
অভ্যস্ত হয়ে পড়ে সবাই; উপভোগ করে সভ্যতার সর্বশেষ পরাজয়!

হৃদয়ের যে টুকু আলো- অবশিষ্ট ঘুমিয়ে ছিলো 
সেটুকু ক্রমশঃ গ্রাস হতে থাকে ধীরে ধীরে অন্ধকারে
আবিষ্কার করি নিজেদের পশুরও অধম, 
মানুষ- সে কি করে আর শ্রেষ্ঠ হতে পারে!
তখন নিশার শেষ প্রহর,
অন্ধকার-গাঢ় অন্ধকার। 
নিশীথের অনিদ্রা রোগ বড্ড বাজে,
পাশেই নিকুঞ্জনিতান;
পায়চারী পায়চারী ভাব না ওঠে জেগে। 
অত:পর রাত্রি আরো বড়ো 
হলে,
বেড়িয়ে পড়বে যে কেউ নিশির মায়াজালে 
কাননের পাশে কতেক বুনেদি হরতকি,
ডালপালা কটা ঝুকে ঝুকে পুকুরপাড়ে দেয় উকি, 
বললে ওরা
'পুকুরচুরি, পুকুরচুরি '
তবে হোক না এবার কড়া নজরদারি। 
শানবাঁধানো ঘাটে স্যাঁতসেঁতে এক সিঁড়ী,
নামতে চাওয়া একটু বাড়াবাড়ি।
শিউলিকটা পড়ে আছে ঘাটের এদিক সেদিকে, 
তুলতে যেয়েই থমকে দেখি কার অবয়ব ওদিকে! 

মানুষ নাকি অন্যকিছু?
সে যাই হোক
চুপিচুপি নিলেম তাহার পিছু।
ঝুমকো, বিছা আর টাপুরটুপুর নুপুরধবনি!
সাক্ষী দিল ওরা, 
তা হবে বোধ হয় ;কোন মহারাণী;
কিছু একটা আড়ালে রাখিছে
জড়ায়ে আচলখানি, 
শেষতম সিঁড়িটার কাছাকাছি খুব এসে,
আড়াল ভেঙে ভাসিয়ে দিল 
তার ছোট্ট প্রদিপখানি। 
যত দূর যায় প্রদীপ ভাসিয়া একটু ক্ষণে ক্ষণে, 
তাহার দৃষ্টি কাঁপিয়া কাঁপিয়া অবাকজলপানে, 
তারপর চোখ রাখতে রাখতেই
সে যে আর নেই
ডুব দেই নিতো?
নেমে গেলাম বুক ভরা জলে
কত হাতরালাম, 
ডুব দিয়ে খুজলাম ;
চাঁদনী রাত,
প্রদীপখানীর নিশানা বরাবর চাঁদটা হাসছিল।
জলে ভেজা আমি আকাশপানে
তাকিয়ে,
স্নিগ্ধ চাঁদটার চোখে চোঝ রেখে বললাম,
কে ছিলে তুমি? 
অবকাশে কল্পের মায়া নাকি
অপ্রকাশ্যে নিশীথিনী দেবি!
হুতোম পেঁচার ডাকে ঘুম ভেঙ্গে গেলে সেদিন,
ভয়ে অস্থির হয়ে আমাকে জড়িয়ে ধরে বলেছিলে,
“সাকি আমাকে ছেড়ে যেওনা” 

আমি দীর্ঘশ্বাস ছেড়ে, কবরের আঁধারকে কল্পনা করে বলেছিলাম ,
“একদিন তো যেতেই হবে ,
হয় তোমাকে একা করে আমি, না হয় আমাকে একা করে তুমি”
ছেড়ে যাওয়া,কান্নার রঙে আকা কষ্টের সুনিপুন অনুবাদ।

হাত ধরে হাঁটা চৈতালি রোদে স্পর্শের ফাগুন এনে 
কানে কানে বলেছিলে" তুমি ছাড়া জীবন আমার আঁধার শ্রাবণ" 
জানিনা কতটা আঁধার হলে জীবনে আসে শ্রাবনের বৃষ্টি প্রলেপ।
জানিনা জীবনে কতটা পাপের প্রায়শ্চিত্তে রঙধনু মুছে বর্ণহীন রাত্রি আনে।
কতটা কষ্টের বারিধারা নির্মোহ আনন্দে হৃদয়ের গলিতে আঘাত হানে।

জীবনের চৌকাঠে দুঃখের ঢালি বয়ে চলে সময়ের চোরা স্রোতে,
তাই বলে সুখ শায়রের প্রমত্ত প্রত্যাশায় থেমে থাকেনা জীবনের কোলাহল,
অস্থির আঁধারে তবু, এক কাঠি জোনাক জ্বলে হতাশার বেলকনি জুড়ে। 

আমি তো হারিয়েই গেছি,এক নদী পূর্ণতা দিয়ে গেলাম, 
কোন এক অবসরে এক রাত্রি আঁধার সরিয়ে নিও 
কষ্টের নিয়ন থেকে বেলীর সুভাষে।
বন্ধুর পথে খরতার বৃষ্টি থেকে পরম প্রবাসে।

কবর গহীনে অনন্ত আঁধার, তাই স্বপ্নলোকে তোমাকে জানাই, 
এসো মসৃণ পথে, হৃদয়ের মিনার তৃপ্ত করো জ্ঞানের সুধায়।
আলোকিত হও,আলোকিত করো কোরআনের আলোয়,
যে আলোর আলোক আভায় দূর হবে কবর গহীনের অনন্ত আঁধার।
এ জন্মটা ভুলেই কাটুক,
আরেক জন্মে শুদ্ধ হব।
এ জন্মটা ভোগেই কাটুক,
আরেক জন্মে বুদ্ধ হব।

এ জন্ম যাক অবিশ্বাসে,
আরেক জন্মে মুগ্ধ হব।
এ জন্মটা মুক্ত কাটুক,
আরেক জন্মে রুদ্ধ হব।
নিঝুম নিরালা নির্জনে নিস্তব্ধ নিরবতা, 
গভীর ঘুমে আচ্ছন্ন বৃক্ষ গুল্ম তৃণলতা। 
শুনশান শৃঙ্খল শপথে শানদার,
হবে লয় চূর্ণ নিকষ কৃষ্ণ আঁধার।

বিদায় বেলা বর্ধিত বিষাদ বেদনা বিধুরে,
লয় হওয়া এ আঁধার কেঁদেছিল সজোরে।
তৃষিত বেলাভূৃমে তৃপ্তিকর গহীন আঁধার,
তৃপ্তির মসনদে দাপিয়ে বেড়িয়েছে বারবার।

হায়দারি হাক দিয়ে হুংকারে হাহাকার,
পড়েছিল অভাবে নশ্বর এ ধরাধর।
নিকষ কালো গভীর পরম আঁধারে,
মধ্য নিশিথীনে হারিয়ে খুঁজি তাহারে।
আধাঁরে আলো তুমি এই জীবনে 
তুমিই তো সেই জন যে আলোতে
নিয়ে এলে এই ভূবনে
স্বর্গের সুখ তুমি ত্রিভূবনে
মর্তের আধারে ভ্রুনকে জীবন দিলে 
তুমি আমারে । 
তুমি আর কেউ না, তুমি আর কেউ না
তুমি আমার প্রিয়তম গর্ভধারিনী মা । 
তুমিই প্রথম আধাঁর ঘুছালে
তুমিই প্রথম আলো দেখালে । 
তোমারই কারনে আজ পৃথিবী
এতো মধুময়
তোমারই কারনে তটিনি আজ এতো সুধাতুল্য 
তোমার সাথে এ ধরনীর হয় না কোন কিছুর মুল্য । 
আধাঁর এ জীবনে তুমি আলোকের স্ফুলিংগ
সারাটি জীবন ধরে প্রদীপ হয়ে জ্বলছ । 
তুমি মা, তুমি পৃথীবির গভীর অন্ধকারে
শ্রেষ্ঠ দিপ্তী । মা তুমিই আমার মা ।
সে হারায়ে গেলো অন্তহীনে, তার ছায়াটা কোথাও নাই
সে একাকি আঁধারের গহীনে অথচ জীবনে কতই 
ছিল রোশনাই।

বুক ফুলিয়ে স্বগর্বে গর্বিত মানুষ দম্ভে ভরা মন
বাতাসে উড়ত তার অহংকার আর আকাশে উড়ত
বিজয় কেতন।

হুংকার ছেড়ে সেতো নিয়ে নিতো সব বিজয় ছিনিয়ে
অশুদ্ধতার পথটি ধরে তার জীবনের শুরু আর 
মিথ্যে সাথে নিয়ে।

চলার পথটি তার প্রশস্থ আগে পিছে পাহারাদার
বুকপকেটে কখনো ফুল ছিলো না রিভলবার
লাগতোই তার।

অপরাধের মাত্রাটা ধীরে ধীরে সীমাহীন হতে থাকে 
সম্পদের পাহাড়ে সে বসে ভাবে পৃথিবীর বাদশা,
সে বিভোর থাকে।

পেট পর্বত আকাশ ছুঁই, মুখমণ্ডলে কালছে দাগ
বিবৎস দেখতে লাগে তারে, চেহারায় নেই তার নূর,
রক্তচক্ষু রাগ!

বয়সের ভারে নুয়ে তবু হিংস্র স্বভাবটা যায় রয়ে
নাঙা তলোয়ার হাতে ছুটে রক্ত পিপাসায়, বুকে ছুরি,
বন্যা যায় বয়ে। 

মৃত্যু চিন্তাও পারেনি দমাতে অশুদ্ধতার পথ থেকে
নেতিয়ে পড়া জীবনে সহসা ছুরি বসায় কে, পিছনে
অন্ধকারে ঢেকে।

রাস্তায় লাশটি তার কেউ এসে না ধরে, না দেখে ছুঁয়ে 
পিঁপড়া কীট পতঙ খায় ছিঁড়ে অহংকারীর শরীর
সে নিথর শুয়ে।

যেতে হয় সবাইকে সব কিছু রেখে আঁধারে একাকি
শূন্য নি:স্ব হয়ে, হাতে আমলনামায় পাপ পূণ্যি নিয়ে
মোহদের দিয়ে ফাঁকি।
ভয়ানক দুর্যোগের রাত ছিল। দুদিন ধরে প্রবল ঝড় ও বজ্রবিদ্যুৎ সহ বৃষ্টি চলছিল। সেদিন বিকেল থেকে ঝড়টা থেমেছে। বৃষ্টির তীব্রতা কমলেও, আকাশে কালো মেঘ। মেঘের গর্জন, বিদ্যুতের ঝলকানি সাথে তীব্র আওয়াজের সাথে বজ্রপাত। জানালা দরজা কাঠ কাঠ করে বন্ধ। কাঁচের জানালা দিয়ে বিদ্যুতের ঝলকানিতে বাইরের অনেকটা ভেসে উঠছে। আমি ছোটবেলা থেকেই খুব ভীতু। এখন ছোট ছোট ছেলেমেয়েকে সাহস যোগানোর জন্য বাইরে সাহস দেখালেও ভেতরে ভেতরে আমি দুদিন ধরে খুব ভয় নিয়েই কাটাচ্ছি। 

রুদ্র অফিসের কাজে চার দিনের জন্য দিল্লী গেছে। আগামী কাল ফেরার কথা। বাবু আর বানু ঘুমিয়েছে। আমিও ট্রাঞ্জিস্টর চালিয়ে গান শোনার চেষ্টা করছিলাম শুয়ে শুয়ে। কিন্তু আবহাওয়া খারাপ থাকায় গানের চেয়ে কড়কড় শব্দ বেশী হচ্ছিল। কখন ঘুমিয়ে পড়েছিলাম জানি না। রেডিও ষ্টেশন বন্ধ হয়ে গেছিল। হঠাৎ ঘুম ভেঙে গেল, কুকুরের ঘেউ ঘেউ ডাকে। অনেক গুলো কুকুর একসাথে তীব্র চিৎকার করতে করতে আমাদের বাড়ির দিকেই এসেছে মনে হচ্ছিল এবং সমানে ঘেউ ঘেউ করে বাইরে লনে দাপাদাপি করছে। মনে হচ্ছিল কোন কিছু দেখেছে সেই রাতে, তাই এমন চিৎকার করছে। এ পাড়ায় অনেক কুকুর আছে বটে কিন্তু এমন তো কখনও করে না। রেডিয়াম লাগানো ঘড়ির কাঁটা দুটো দেখা যাচ্ছিল। তখন রাত একটা বাজে। কুকুরের চিৎকারে মেয়ে বানু জেগে আমাকে জাপটে ধরেছে ভয়ে। ছেলে ঘুমোচ্ছে পাশে। সেও একবার চোখ খুলল। আমি ওর গায়ে মাথায় হাত বুলিয়ে দিতেই আবার ঘুমিয়ে পড়ল। বন্ধ ট্রাঞ্জিষ্টরের হালকা কড়কড় আওয়াজ আসছিল। হাত বাড়িয়ে ওটার সুইচ অফ করে দিলাম। শুয়ে শুয়ে কান খাড়া করে বোঝবারচেষ্টা করলাম কুকুরগুলো ভুকছে কেন। 

বাইরে কারও হেঁটে চলার একটা খস খস আওয়াজ পেলাম। দেওয়ালের ধার ঘেঁষে। কেউ যেন ঘরের দেওয়াল ঘেঁষে হাঁটছে। একবার থামছে, আবার হাঁটছে। আমার বুকের ভিতর ঢিপ ঢিপ করছিল। ভয়ে সারা গা ছম ছম করছে। ঝড়ে বিদ্যুৎ বিভ্রাট চলছে দুদিন ধরে। কখনও লাইট থাকে কখনও থাকে না। তখন লাইট ছিলনা। ঘরে একটা কেরোসিন ল্যাম্প ডিম করে জ্বালান ছিল। আমি বানুকে কোলে নিয়ে খুব সন্তর্পণে চৌকি থেকে নামলাম। বানুর মুখে হাত দিয়ে বোঝালাম যেন ও শব্দ না করে। এত রাতে কে এসেছে? কুকুর গুলোই বা এত ভুকছে কেন? আমি জানালার ধারে নিজেকে আড়াল করে পর্দা ফাঁক করে বাইরে দেখার চেষ্টা করলাম। বাইরে ঘুটঘুটে অন্ধকার, রাস্তার আলোও জ্বলছে না। কিচ্ছু দেখা যাচ্ছে না। শুধু কুকুরগুলো একবার রাস্তায় আর একবার আমাদের বাড়ির গেটের দিকে দৌড়াদৌড়ি করছে। আমাদের বাড়ির দিকেই মুখ করে ঘেউ ঘেউ করছে দেখলাম বিদ্যুতের আলোয়। হঠাৎ দেখলাম একটা ছায়া জানালার ধারে এসে ভেতরে দেখার চেষ্টা করছে। এই বুঝি আমাকে দেখে ফেলেছে। আমি পর্দা ছেড়ে সরে দাঁড়ালাম। ভয়ে আমার গায়ে কাঁটা দিয়ে উঠল। জোরে চিৎকার করে বলতে গেলাম “কে ওখানে? চোর, চোর”। কিন্তু আমার গলা দিয়ে আওয়াজ বের হল না। কিংবা হয়তো কুকুরের চিৎকারে ঐ সামান্য আওয়াজ ও শুনতে পায়নি। এবারে দেখলাম একেবারে জানালার কাছে এসে দাঁড়িয়েছে। আমার হাত-পা তখন ঠক ঠক করে কাঁপছিল। এবারে বাইরে বেরিয়ে যাবার জন্য পেছন ফিরতেই অন্ধকারে আমার চোখে পড়ল লোকটার কোমরে গোঁজা অস্ত্রজাতীয় কিছু আর হাতে একটা আঁকশি লাগানো লাঠি। সাহস সঞ্চয় করে আমি প্রচন্ড জোরে চিৎকার করে উঠলাম, “চোর চোর”। তাই শুনে মেয়ে বানু কেঁদে উঠল। ছেলে বাবুও উঠে আমার পাশে এসে দাঁড়িয়েছে। কিন্তু, দুর্যোগপূর্ণ অত রাতে আমার আওয়াজ শোনবার মত কেউ ছিল না। উল্টে ঐ লোকটি শুনতে পেয়ে গেট থেকে ফিরে এসে জানালার বাইরে দাঁড়ালো, “দিদি, ভয় পাবেন না। আমি চোর নই”।
-“তাহলে কে তুমি? এত রাতে তুমি এখানে কী করছো”? ছেলে মেয়েকে রক্ষার দায়ীত্বে মায়ের ভূমিকা নিতে যত সাহসের প্রয়োজন, তা যেন আমার নধ্যে এসে গেছে।
-“আমি গোবিন্দ সিং। দাদা আমাকে চেনে। তাঁর কাছে এসেছিলাম। একটু কাজ ছিল”।
-“কি কাজ? এত রাতেই বা কেন”? আমার ঝাঁঝালো কন্ঠস্বর শুনে সেও একটু থতমত খেয়ে যাবার মত হয়েছিল। একটু চুপ করে থেকে বলল,
“ না, মানে...একটা দরকারি কাগজ নেবার ছিল। দাদা কি আছেন বাড়িতে”?

আমি জানতাম না, লোকটা জানত কি না রুদ্রর বাইরে যাবার কথা। তবু বলে ফেললাম, “আছেন, কিন্তু উনি ইভিনিং শিফট ডিউটি করে এসে শুয়েছেন। এখন ঘুমিয়ে গেছেন”।
-“একটু ডেকে দেবেন”?
-“না, এখন ডাকতে পারব না। খুব দরকার থাকলে কাল সকালে এস”।
-“ঠিক আছে, দিদি। কাল সকালে আসব”।

সেই মাঝরাতের অতিথি চলে গেল। মনে হল ওর পা টলছিল। নেশা ভাঙ করে সব ছেলেরা উচ্ছন্নে যাচ্ছে। সে যাচ্ছে যাক। আমার এখানে কেন? সে রাতের মত ঘাম দিয়ে জ্বর ছাড়ার মত স্বস্তি পেলেও কাল সকালের চিন্তায় আবার ভয় হতে লাগল। যদি রুদ্র সকালে এসে না পৌঁছায়......।

সত্যি আমি ছোটবেলা থেকে খুব ভীতু। শিং ওয়ালা গরু মোষ দেখলেও ভয়ে মরতাম। রাত্রিবেলায় নিজের ছায়া দেখলেও আমার ভয় লাগতো। বিয়ের পর আমাকে যখন রুদ্র পাহাড়ের কোলে অবস্থিত ছোট্ট এই টাউনশিপে নিয়ে এলো আমার খুব ভালো লেগেছিল। বাড়ির ছাদ থেকে দূরে পাহাড় দেখা যেত। সূর্যের আলোয় দিনের বিভিন্ন সময়ে পাড়ের রঙ বদলে যায়। দেখতাম আর অবাক হোতাম। সেগুলো তো পরের কথা। আগে ভয়ের কথাটা বলি। বিয়ের পর যেদিন আমকে নিয়ে প্রথম রুদ্র এলো। সকালে পৌঁছেছিলাম পাহাড়ের কোলে ছোট্ট রেল স্টেশনে। জানতাম না সেদিনই রুদ্রের নাইট শিফট ডিউটি ছিল। তা শুনে আমি বলেছিলাম, “আমি একা এই বাড়ীতে থাকতে পারবো না। একা আমার ভয় করে”।
হাসতে হাসতে রুদ্র বলেছিল, “রাতে শোবার জন্য লোক কোথায় পাব”?
আমি রাগতঃ স্বরে বলেছিলাম, “সব কিছুতে ঠাট্টা কোর না। আমি একা থাকলে সকালে এসে দেখবে আমি মরে পরে আছি। সত্যি আমার খুব ভয় করে”।
-আচ্ছা ঠিক আছে। দেখছি কি করা যায়।

আমাদের পৌছনর পর অনেকেই এসেছিল আমাকে মানে নতুন বৌ দেখতে। পাশের দত্তদার বাড়িতে দুপুরে খাবার নিমন্ত্রণ ছিল। আমরা কোলকাতা থেকে অনেক মিষ্টি নিয়ে এসেছিলাম। সেগুলো দিয়ে সবার মিষ্টিমুখ করানো হয়েছিল। আমার বেশ মনে আছে সাত আট দিন আমাদের রান্না করতে হয়নি। এর বাড়ি তাঁর বাড়ি নিমন্ত্রণ খেয়েই কেটে গেছিল। দত্তদার মেয়ে ঝুমুর বারো তের বছর বয়স, এসেছিল আমাকে দেখতে। কাকীমা কাকীমা করে খুব আপন হয়ে গেল প্রথম দিনই। ঠিক হল রাতে আমার কাছে ঝুমুর থাকবে। বেশ কিছুদিন ঐ থাকত আমার কাছে রুদ্রর নাইট শিফট পড়লে বা বাইরে কোথাও গেলে। অবশ্য রুদ্র বার বার বলে সাহস জুগিয়েছিল “একা থাকতে শেখ। জীবন অনেক বড়। ঝুমুর আর কতদিন এসে শোবে তোমার কাছে”?

তারপর অনেক বছর কেটে গেছে। এখন আমার তো ছেলে বাবু - পাঁচ বছরের এবং মেয়ে বানু তিন বছরের। ওদের নিয়ে আমার ছোট্ট সংসার। রুদ্র প্রায়ই বাইরে যায় অফিসের কাজে। অফিসে কন্ট্রাক্টরদের নিয়ে প্রায় ঝামেলা লেগে থাকে। সৎ লোকেদের উপর ওদের আবার অনেক রাগ থাকে। মাঝে মাঝে শুনি, একে মারছে, ওকে ধরছে। রুদ্র আবার একগুঁয়ে লোক। বাড়ির সামনে দিয়ে নানা রকম মিছিল যায়। বাড়ির দিকে তাকিয়ে হুঁশিয়ারি স্লোগান দেয়। আমার খুব ভয় করে। রুদ্রকে বললে সে হাসে। বলে, “ওসব চলতে থাকে। ভয়ের কিছু নেই”। যদিও আমার ভয় অনেকটা কমেছে। আর কাউকে শুতে হয় না আমার সাথে। রুদ্রর নাইট শিফট হোক বা বাইরে কাজে যাক, আমি একাই থাকি ছেলে মেয়ে নিয়ে। প্রতিবেশীদের সাহায্য পাই প্রয়োজনে। সবাই ভালোবাসে আমাদের।

সব ঠিক চলছিল। সেদিন মঝরাতে ঐ ঘটনা আমার ভয় আবার বাড়িয়ে দিল। সে চলে গেল বটে, কিন্তু আমার মনের মধ্যে এক ভয় ঢুকিয়ে গেল। গোবিন্দ সিং নাম শুনে আমার রক্ত জমে যাওয়ার মত অবস্থা। শুনেছি ও এখানকার নামকরা মস্তান। মস্তানি করে বেড়ায়, দল আছে সব আওয়াড়া ছেলে নিয়ে। মাঝে মাঝে ওয়াগন ব্রেকিং এর খবর বের হয় তাতেও নাকি সে জড়িত। অন্ধকার হলেও বিদ্যুতের আলোয় পরিষ্কার দেখা যাচ্ছিল, তাঁর কোমরে ঝুলছিল একদিকে রিভলবার, অন্যদিকে ভোজালি। আর হাতে ছিল লম্বা একটা লাঠি যার আগাটা বাঁকানো আঁকশির মত। কারখানার ফোরম্যান হরবিন্দর সিং এর একমাত্র ছেলে। স্কুল ড্রপ-আউট নাকি উচ্চ মাধ্যমিক পাশ জানি না। বাবার টাকা ওড়ায়। হরবিন্দর সন্ধ্যা হলেই গাঁজা খেয়ে বুঁদ হয়ে থাকে। ছেলেও তেমনি মদ, গাঁজা খেয়ে ঘোরে। সে রাতে আর আমার ঘুম এলো না। শুধু মনে হতে লাগল যদি ও আবার আসে কাল সকালে। আর তার মধ্যে যদি রুদ্র এসে না পৌঁছায়...। 

আমাদের কোম্পানীর দেয়া কোয়ার্টার। দুটো বেড রুম। একটা ড্রয়িং রুম, কিচেন টয়লেট বাথরুম। কিচেনের সামনে একফালি বারান্দা। বারান্দার পর উঠোন। উঠোন প্রাচীর দিয়ে ঘেরা। উঠোন দিয়ে একটা বাইরে যাবার দরজা আছে। সেখান দিয়ে বের হলে পাশে অনেকটা জায়গা। শাক সব্জি লাগাতাম। বাড়ির সামনে ফুল বাগান করার মত জায়গা। পাহাড় কেটে বাড়ি বানানো তাই সুন্দর ল্যান্ডস্কেপ গার্ডেন। বাড়ির এন্ট্রান্স ড্রয়িং রুমের মধ্যে দিয়ে। ড্রয়িং রুম আর বেড রুমের মাঝে একটা দরজা। যখন আমি একা থাকি সেই দরজাটা আমি বন্ধ করে দিই। জানালায় গ্রিল ছাড়াও তারের জাল দিয়ে কভার করা। তাই নিশ্চিন্ত থাকতাম। সেখান দিয়ে হাত ঢোকান যায়না, সুতরাং চুরি হওয়ার তেমন সম্ভাবনা ছিল না। ড্রয়িং রুমে দুটো জানালার ধার দিয়ে একটা চৌকি পাতা। সেখানে একটা বিছানা পাতা থাকে। রুদ্র মাঝে মাঝে রাতে শোয় ওখানে। গেস্ট এলে সেখানে থাকে।
 Kaljoyee

 


সাত সকালে ঘুম ভেঙে গেল। উঠেই বেডরুমের দরজা খুলেছি। যা দেখলাম তাতে রাতের চেয়ে বেশী আঁতকে উঠলাম। ড্রয়িং রুমের বিছানাটা গদি সমেত পুরো গোটানো জানালার দিকে। আমি ভেবে উঠতে পারলাম না, বাইরে থেকে বিছানাটা ঐ ভাবে গোটালো কি করে? সে রাতে ড্রয়িং রুমের দুটো জানালাই বন্ধ ছিল বটে, কিন্তু বর্ষাকালে কাঠের ফ্রেম এক্সপান্ড করে বলে ছিটকিনি লাগেনা। সকালে দেখলাম সে দুটো হাট করে খোলা। তার মানে সেই লোকটি খুলেছে। কিন্তু কেন? কী উদ্দেশ্য ছিল গোবিন্দ সিং এর। যদি কাল রুদ্র থাকত ওখানে শুয়ে তাহলে কি হত? ভাবতেই আমার রক্ত হিম হওয়ার মত অবস্থা। আমি আর কিছু ভাবতে পারলাম না। আমি বিছানায় হাত দিলাম না। রুদ্র এলে ওকে দেখাব। আর ও যদি না এসে পৌছায়, তাহলে কাউকে তো বলতেই হবে। এই লোক যদি বার বার আসে?

সকালে রুদ্র এসে গেছিল। বিছানা গোটানো দেখে রুদ্রই জিজ্ঞেস করলো, “বিছানা গুটিয়ে রেখেছ কেন”?
আসতে না আসতে ওকে চাপে রাখাটা ঠিক হবেনা। আমি চা বানিয়ে রেখছিলাম। বললাম, “হাত মুখটা ধুয়ে নাও। আমি চা নিয়ে আসছি”। 

বাবার গলার আওয়াজ পেয়ে বাবু আর বানুও উঠে এসেছে। বাবার কাছে আদর না খেলে ওদের যে কত কষ্ট! বাবা বাইরে গেলে কত জিনিষ নিয়ে আসে। চকলেট, মিষ্টি, জামা-প্যান্ট, খেলনা ইত্যাদি। রুদ্র ওদের কাছে টেনে নিল। আদর করল। তারপরে ব্যাগ খুলে দুজনের হাতে দুটো ক্যডবেরি চকলেট দিয়ে বলল, “এখন এগুলো নাও। পরে দেখছি আর কিছু আছে কিনা”?
ওরা চকলেট নিয়ে মনের আনন্দে বেডরুমে চলে গেল। 
-“আগে ব্রাশ কর। পরে চকলেট খুলবে কিন্তু”। আমি ওদের বললাম রান্না ঘর থেকে।

চা বিস্কুট নিয়ে আমরা বসেছি। আমি আদ্যপ্রান্ত ঘটনা বললাম আর দেখালাম গোটানো বিছানা। রুদ্র অবাক হয়ে ভাবছে কী উদ্দেশ্য ছিল। রুদ্রর সাথে ঐ ছেলেটার কোন ভাবে কোন সংযোগ নেই। কোনদিন কথাবার্তাও হয়নি। বয়সের তারতম্য তো আছেই। রুদ্র চা শেষ করে বলল, “ওসব নিয়ে তুমি কোন চিন্তা করবে না। আমি যা বলছি শুধু সেটা মনে রেখ। আমাকে যা বললে সেটাই তোমার শেষ বলা। ঘুনাক্ষরেও কাউকে বলবে না গতকাল মাঝরাতে কী ঘটেছিল”।
আমি অবাক হোলাম, “কী বলছ, তুমি? এতবড় একটা সাংঘাতিক ঘটনা তুমি কাউকে বলবে না”?
-“না, বলব না। হয়তো ভূল করে ঢুকেছিল। ওরা নেশা করে। নেশার ঘোরে কোথায় যেতে কোথায় গেছে, ও নিজেই জানে না। একটা চান্স নেয়া উচিৎ। তাছাড়া আমি তো আছি”।
-“আমার বাপু ভীষণ ভয় করছে। তুমি প্রায়ই এখানে সেখানে চলে যাও। আমি দুটো ছোট ছোট ছেলে মেয়ে নিয়ে একলা থাকি। আবার কবে এসে যাবে, কী করবে...না,না, তুমি এটা নিয়ে কারো সাথে আলোচনা কর”।
রুদ্র আমাকে কাছে টেনে নিয়ে বলল, “রানী, আমি কি তোমাকে বিপদে ফেলে কোথাও যেতে পারি? তুমি ভয় পেয়ো না। দেখ, সব ঠিল হয়ে যাবে। শুধু যা বললাম সেটা মনে রেখ”।

আমি জানি রুদ্র খুব সংযত স্বভাবের। যা কিছু করে অনেক ভাবনা চিন্তা করে করে। তাই ওর কথামত সে রাতের কথা আমি কাউকে বলিনি। যদিও ভয় মনের মধ্যে ছিলই। তাই বার বার জানালার পর্দার ফাঁক দিয়ে সারাদিন নজর রাখতাম। সন্ধ্যার পর আরও বেশী। বাইরের আলোটা জ্বালিয়ে রাখতাম। ঘর অন্ধকার করেও লক্ষ্য করেছি। হ্যাঁ, দেখেছি ঐ ছেলেটাকে ঐ রাস্তা দিয়ে যেতে আসতে। প্রায় প্রতিদিন। যেতে আসতে ও তাকাত আমাদের বাড়িটার দিকে। ছেলে মেয়ে দুটো সারাক্ষণ খেলত বাইরে বাগানে। আমার বুকটা ঢিপ ঢিপ করত ভয়ে। এই বুঝি কিছু অঘটন ঘটাবে।

এক মাস পেরিয়ে গেছে। আর সে রকম কোন ঘটনা ঘটে নি। রুদ্র বলছিল গোবিন্দ সিংএর সাথে মাঝে মাঝেই দেখা হয় বাজারে, রাস্তায়। ও রুদ্রকে লক্ষ্য করেছে কি না রুদ্র জানে না। রুদ্র যেমন আগে দেখত ওদের তেমনি দেখেছে। আগে যেমন কথা হত না, এখনও হয় না। সব নর্মাল হয়ে গেছে। 

রুদ্র ইভিনিং শিফট ডিউটি গেছে। আমি বিকেল পাঁচটা নাগাদ ছেলে মেয়ে নিয়ে পার্কে যাচ্ছিলাম। সারাদিন ঘরে বন্ধ থেকে ওরা হাঁপিয়ে ওঠে। হঠাৎ একটা বাইক পেছন থেকে এসে এক্কেবারে আমাদের কাছে দাঁড়ালো। মুখ ফিরিয়ে দেখি গোবিন্দ সিং। ভয়ে আমার মুখ শুকিয়ে গেছে। কি বলব বুঝে উঠতে পারছিনা। বানুতো এমনিতেই আমার গায়ে গায়ে লেগে থাকে। সে এবারে আরও জোরে চেপে ধরল। 

বাইক আরোহী বলে উঠলো, “সেদিন খুব ভয় পেয়েছিলেন, তাই না দিদি”? 
আমি কী উত্তর দেব ভাবছি। আমি কিছু বলার আগেই সে বলল, “স্যরি, দিদি, সেদিন আমার মাথার ঠিক ছিল না। ভূল করে ওখানে ঢুকে পড়েছিলাম”।
-“আবার ভূল হবে না, তাঁর কী নিশ্চয়তা”? আমি জানতে চেয়েছিলাম।
দু হাত কানে লাগিয়ে, দাঁতে জিব কেটে সে বলল, “এই কান ধরছি। বিশ্বাস করুন”। আমি হেসে ফেললাম। বললাম, “বেশ, দিদি বলেছ। ভাইএর মর্যাদা রেখে চলবে”।
-“আলবৎ দিদি। দাদা কখন বাড়িতে থাকবে, আমি আসব একদিন”।

আমি ভাবলাম এ আর এক নতুন ফ্যাসাদ দেখছি। এবার বাড়ী আসার পথ খুঁজছে। কিন্তু, না বলি কি ভাবে। বললাম, “দাদার অফ ডে আগামী রোববার”
-“ঠিক আছে আমি রোববার বিকালে আসব। আমার কিছু কথা আছে”।

ও বাইক নিয়ে চলে গেল। আমরা পার্কে গেলাম। বেশীক্ষণ বসতে পারিনি। মাথার মধ্যে শুধু ঐ ছেলেটার কথা ঘুরপাক খাচ্ছে। 

রাতে রুদ্র এলে সব কথা খুলে বললাম। রুদ্র বলল, “এ তো ভালো কথা। ঐ গুন্ডা যদি তোমার ভাই হয়ে যায়, তোমাকে আর কিছু ভাবতে হবে না। কেউ আসবে না ধারে কাছে”।
-“যাঃ তোমার সবেতেই ঠাট্টা। আমার এসব ঝামেলা একদম পছন্দ হয়না। একে সারাদিন দুটো ছেলেমেয়ে নিয়ে হিমসিম খাচ্ছি, তাঁর উপর এসব উটকো ঝামেলা”।

রবিবার এসে গেল। রুদ্র বাজার থেকে মাংস নিয়ে এল। দুপুরে মাংস ভাত খেয়ে ঘুমোলাম সবাই। বিকাল হয়ে গেল তখনও তাঁর পাত্তা নেই। আমার মনে কিন্তু শান্তি নেই। কী করবে ও এসে। কী কথা আছে ওর রুদ্রর সাথে। আমরা চা নিয়ে ড্রয়িং রুমে বসেছি। বাবু আর বানু খেলছে সামনের বাগানে। একটা বাইক এসে দাঁড়ালো বাইরে গেটের সামনে। গোবিন্দ সিং।

দু হাত জোর করে বলল, “প্রণাম দাদা, প্রণাম দিদি”।
রুদ্র এমন ভাব করলো যেন ও কিছু জানেই না। অবাক দৃষ্টিতে ওর দিকে তাকিয়ে বলল, “আরে, তুমি? কী মনে করে? ভেতরে এস, বস”।

গোবিন্দ সিং আমার দিকে একবার তাকাল। হয়তো বোঝবার চেষ্টা করছিল আমি রুদ্রকে কতটা বলেছি। আমি কোন অভিব্যক্তি প্রকাশ না করে ওর জন্য চা বিস্কুট আনতে ভেতরে গেলাম। রুদ্রর সাথে ও কথা শুরু করেছে।
-“আমি তো অনেক দিন থেকে আপনাকে চিনি, দাদা। আমাদের আলাপ হয়নি”।
-“হ্যাঁ, আমি কাজ নিয়ে ব্যস্ত থাকি। তাছাড়া কোন সংযোগ হয়নি তোমার সাথে আলাপ হওয়ার। তোমার বাবাকে আমি চিনি। আমার সাথে অফিসের কাজে কথা হয়। উনার ডিপারটমেন্ট আলাদা, কিন্তু আমাদের মধ্যে কথা হয়। তা, তুমি কী কর”?
-“কিছু না। একটা কাজ খুঁজছি। পেলে ভালো হয়”।
-“কী ধরণের কাজ করতে পারবে”?
-“আমি একটা গ্যারেজে কিছুদিন কাজ করেছি। যে কোন কাজ করতে পারি”।

আমি চা নিয়ে এলাম। ট্রে থেকে চায়ের কাপ তুলে নিয়ে বলল, “দিদি খুব ভালো”
-“কেন? কী হিসাবে? তুমি দিদিকে চেনো”? রুদ্র জানতে চাইল। 
-“না, আমার মনে হল। দিদি, অনেকের থেকে আলাদা। দাদা, আপনি শুনেছি অনেককে কাজ দিয়েছেন। আমার জন্য একটা দেখবেন?...তাহলে খুব উপকার হবে”।
রুদ্র বলল, “চেষ্টা করব। ধৈর্য ধরতে হবে”
-“সে আমি ধৈর্য ধরব। আমার খুব উপকার হয়”।

সে উঠে দাঁড়াল। আমার দিকে তাকিয়ে বলল, “দিদি, আজ উঠছি। যে কোন দরকারে আমাকে ডাকবেন। আমি হাজির হব। আপনাদের কোন ভয় নেই আমি থাকতে। এক ডাকে সবাই চেনে গোবিন্দ সিং”। 

সন্ধ্যা হয় হয়। ও বাইক নিয়ে চলে গেল। আমার মন থেকে ভয়ের পাহাড় নেমে গেল অদ্ভুত বিশ্বাসে। রুদ্র বলেছিল, “দেখলে? তুমি যদি সেই মাঝরাতের ঘটনা কাউকে বলতে, সেটা পাঁচ কান হতে সময় লাগত না। তাতে সেও জানতে পারত যে সবাই জেনে গেছে। তাঁর সম্মানে আঘাত লাগত। সে আরও রেগে যেত। আমাদের ক্ষতি করার চেষ্টা করত। এখন কী হল? ঠিক তাঁর উল্টো। সে তোমার প্রতি শ্রদ্ধাবান হয়ে রইল”।
-“তুমি ঠিক বলেছ”। 

কিছুদিন বাদে রুদ্র গোবিন্দকে এক কন্ট্রাক্টরের সাথে কাজে লাগিয়ে দিয়েছিল। ও মাঝে মাঝে আসত আমাদের বাড়ী। বাবু ও বানুর জন্য লজেন্স, চকলেট নিয়ে আসত। ওরা ওকে মামা বলে ডাকত। গোবিন্দ সিং সম্পূর্ণ আলাদা মানুষ এখন। লোক মুখে শোনা যায় ও নেশা ভাঙ সব ছেড়ে দিয়েছে। আমরা সেখানে আরও পাঁচ ছ বছর ছিলাম। তারপর রুদ্রর ট্রান্সফার হয়ে গেল। আমরা জিনিষ পত্র ট্রাকে তুলে দিয়েছি। আমাদের ট্রেন রাত্রে। গোবিন্দ আমাদের দুপুরে খাবার নিমন্ত্রণ করেছিল। সেদিন আমাকে ও বলেছিল, “দিদি, আপনি আমাকে মানুষ হবার পথ দেখিয়েছেন”।
-“কি করে”?
-“সেদিন মাঝরাতের ঘটনা যে ভাবে আপনি চেপে রেখেছিলেন, সেটাই আমাকে ভাবতে বাধ্য করেছে। আপনার প্রতি আমার শ্রদ্ধা বেড়ে গেছে। আপনি এই ঘটনার কথা গোপন না করলে আমাদের, বিশেষ করে আমার বাবার সম্মান ক্ষুন্ন হত। আমিও বাবার কাছে মুখ দেখাতে পারতাম না। আমার সব অপকর্ম তিনি সহ্য করেছেন কিন্তু এই ঘটনা তিনি সইতে পারতেন না। আপনার কাছে আমি কৃতজ্ঞ থাকব। আমি আজ ভিন্ন পথে চলতে শিখলাম। আমার আমূল সংশোধন হয়ে গেল, দিদি। আপনাকে অনেক ধন্যবাদ”।

আজ কত বছর পেরিয়ে গেছে। ভাবি মাঝরাতে কত কিছু ঘটে সৃষ্টি থেকে ধ্বংস। আমি একটা সংশোধনের সাক্ষ্মী হয়ে রইলাম।
কেউ জাগাবেনা কিন্তু!
দেখছো না ও ঘুমাচ্ছে?
ওর দু'চোখে কত ঘুম! ইশ!
আমিও যদি ঘুমাতে পারতাম...!

ওর আজ তাড়া নেই কোনো
কোনো বন্ধুরাও আজ ডাকবেনা খেলতে
বলবেনা ঘুড়ি ওড়ানোর কথা
জানতে চাইবেনা কিছু আজ...

আজ যে ওর ঘুমানোর দিন!
আমাকেও জ্বালাবেনা আর!

ঝাঁকড়া চুল সামনে রেখে বলবেনা,
কী উকুন! একটু বেঁছে দাওতো!
ফাঁকি দেবে না মোটেও, হ্যা...
আর... আর...
ছোট কিন্তু আমি এখনো!
গালে তুলে খাইয়ে দিতেই হবে,
এই আমার এক কথা...!

বলবেনা, ভয় করছে মা!
বসে থাকো না পাশে!
না হলে লাইটটা জ্বালিয়ে দাও...
তুমি তো জানোই,
অন্ধকারে আমার ভয় ভীষণ...!

পাগলটার নাকি ভীষণ ভয়!
আজ তো কোনো আলোই জ্বালা হয়নি
ঘুমাচ্ছে তবুও কি অঘোরে...

এখানে তো কোনো আলোও নেই
ব্যবস্থা নেই কোনো ইলেক্টিকের
তবুও কি নিশ্চিন্তে ঘুমাচ্ছে দেখো!
মাটির বুকে, ঐ অন্ধকার কবরে...

কেউ জাগাবেনা কিন্তু!
দেখছো না ও ঘুমাচ্ছে?
ওর দু'চোখে কত ঘুম...!
খাট থেকে অনতিদূরে কাঠের লম্বা টুল। তারই উপর টিমটিম করছে চার্জার লাইটটা। নিঃশব্দে। ঘরজুড়ে আলোর মৃদু আভা আর নিস্তব্ধতা ভেসে বেড়াচ্ছে জমাট মেঘের মত। নিচে অসার দেহ এলিয়ে আছে বিছানায়। জোছনা পারুলের। চেতনায় তার নানা ভাবনা চঞ্চলা শিশুর মত ছোটাছুটি করছে। দেখতে দেখতে পথ শেষ হয়ে এল জীবনের। প্রায় আশিটা গ্রীষ্ম-বসন্ত মিলে গেল হাওয়াই মিঠার মত। স্বাদ পেতে না পেতেই শূন্য হয়ে যাওয়া যেন ! ভাবলে বুকটা যতদূর পারা যায় স্ফীত হয়ে উঠে। উষ্ণ দীর্ঘশ্বাস বাহিরে ছুড়ে দেয়। জীবনটা কি সত্যিই একটা দীর্ঘশ্বাস-এই প্রশ্নটা মনের মধ্যে উল্কার মত উকি দেয় মাঝে-মধ্যেই। আজ তার স্বপ্ন দেখতে ভারি ইচ্ছা করছে। প্রত্যাশিত স্বপ্ন। মানুষ তো স্বপ্নকেই তাড়া করে ফেরে জীবনভর। স্বপ্নকে আঁকড়ে ধরেই তার বেঁচে থাকার তাড়না আসে প্রতিদিন। জোছনা পারুলেরও তাই-ই। প্রথম সন্তানের খুশির খবরে স্বামী সায়িদ জামানের মিসকিন খাওয়ানো। সন্তানের পৃথিবীতে আসায় পুরো গ্রামে মজলিশ খাওয়ানো। নারী জীবনে সন্তান আসে সার্থকতার আভরণ হয়ে। যদিও সেবার মরা-বাঁচার মাঝামাঝিই চলে গিয়েছিলাম। প্রবাহিত নদীর মত রক্ত দেখে ভড়কে যাইনি। টানা দুদিনের মৃত্যু যন্ত্রণার মত ব্যাথায় সাহস হারাইনি। শুধু মা হয়েছি বলে। কী এক অনাবিল আনন্দের সাগরে হাবুডুবু খাচ্ছিলাম বলে। একটা সন্তানের মা হওয়া মানে একটা স্বর্গ-শোভা মণ্ডিত পৃথিবীর অধিকারী হওয়া। আমার সেই তেরো বছরের ভঙ্গুর শরীরে অথচ উচ্ছ্বসিত মনের জোয়ারে। এভাবেই একে একে আমার গর্ভকাননে ছয়টি সন্তান যেন পদ্মের মত ফুটল। এসব আমার কাছে আজও স্বপ্নের মতনই লাগে। তাই বলছি। 
-
গতকাল পর্যন্ত কোন ফোন আসেনি। আমি ভাবিওনি কারো ফোন আসবে। কাজে থাকলে ব্যস্ততা থাকবে। ব্যস্ত থাকলে কেইবা ফোন দিতে পারে। মাঝে মাঝে চিলাকাড়ি থেকে আমার বাপে যখন নায়ের নিতে আসত আমাকে। আমি সংসারের ছোট-বড় সব কাজের ফিরিস্তি তুলে ধরে বলতাম, বাবা, সংসার ছেড়ে এখন যাই ক্যামনে বলো তো? বাবা মুচকি হেসে বলত, আচ্ছা, সামনের ভাদ্র মাসে আবার আসব। তখন কিন্তু মানা করিস্‌ নারে মা। আমিও তো তখন কত ব্যস্ততা দেখিয়েছি আমার বাপকে। উত্তরা থেকে ফোনটা অবশ্য এখন বেশ কয়েক সপ্তাহ পরপরই আসে। গুলশান থেকেও মাসে একবার ফোন আসত। এ মাসেও হয়ত আসবে। ফোনের ও পাশের কণ্ঠগুলো শুনতে শুনতে আমি বিভোর হয়ে যাই বিগত জীবনের বাঁকে বাঁকে। আমার মেঝো ছেলে প্রতিদিন স্কুল থেকে এসে আঁচল ধরে ধরে সারাক্ষণ পেছনে পেছনে থাকত। মাঝরাতে বুকের মধ্যে লুকিয়ে থাকত। যেন কোন কালেই কোনভাবেই আলাদা করা সম্ভব নয় তাকে। মায়ের আঁচল থেকে। আজও সেই সন্তান যেন আমার আঁচলেই রয়ে গেছে। ছোট দুই ছেলেও সেই মা-ভক্ত সন্তান। ইনভার্সিটিতে পড়ার ফাঁকে ফাঁকে সময় পেলেই বলত, মা, পরশু বাড়ি আসছি। টাকি মাছ ভর্তা, ছোট মাছের চচ্চড়ি আর তিলভর্তাগুলো করে রাখবে। আরেকজনে বলত, মা, আমার জন্য তেল পিঠা আর কুলি পিঠা। সন্তানের আবদারে কখনো কখনো বুক ভারি হয়ে উঠত। চোখে পানি টলমল করত আর ভাবতাম, এ যে আমার পদ্মফুলের বাগান। বৈদেশ থেকে সে দুজন নিয়ম করে মাকে ফোন দেয়। আমার ভারি ভালো লাগে। সন্তানগুলো আমাকে কত মনে রাখে।
 Kaljoyee

 

-
এখনও বিদ্যুৎ আসল না। খেতে হবে। গ্রামে যে এখন মোটামুটী বিদ্যুৎ পাওয়াই মুশকিল। মাসে মাসে বিল ঠিকই দিতে হয়। কী আর করা। ল্যাম্পের আবছা আলোয় কষ্ট করে বিছানা ছেড়ে উঠে জোছনা পারুল । জানালার ধারে রাখা হাড়ি-পাতিলের দিকে পা বাড়ায়। ভাতের পাতিলের ঢাকনা খুললে উৎকট বাসি গন্ধ আছড়ে পড়ে নাকের উপর। ঐ যা, দুপুরে রান্না করা ছিল। ভ্যাপসা গরমে নরম হয়ে গেছে। তাই-ই মসুর ডাল মেখে কয়েক মুঠ খেয়ে নেয় মৃদু আলোয়। কম্পমান হাতে আধা গ্লাস পানি খেয়ে উঠতে গিয়ে উঠোনের দিকে চোখ পড়ে তার। কী অসম্ভব শীতল আলোতে ভরে গেছে সারা উঠোন। জ্যোৎস্নার আলোয় ভরে গেছে জোছনা পারুলের উঠোন। কী ভালো লাগছে ! এই উঠোন জুড়ে তার সন্তানেরা এক সময় খেলা করত, ছুটত, হাসির সাথে হাসির মিলমিশে এক অপূর্ব স্বর্গ হয়ে উঠত মুহুর্মুহু। চোখ বুজে খানিক তৃপ্তি পায় সে। জানালা বন্ধ করে জোছনা পারুল ল্যাম্প বন্ধ করতে যায়। পাশেই পড়ে আছে পরিশোধকৃত বিদ্যুৎ বিলের গ্রাহকের কপি। যে অফিসার বিল নিচ্ছিল সে কী অদ্ভুত মায়া করে তাকে বলছিল, 
-	চাচী, এত দূর্বল শরীরে আপনি কেন ব্যাংকে আসছেন বিল দিতে?
-	কী করব বাবা, তোমার চাচা বেঁচে নেই তো। 
-	আপনার ছেলেপুলে কেউ নেই?
-	আছে। থাকবে না কেন?
-	কয়জন?
-	ছয় ছেলে, বাবা। 
-	কেউ বাড়িতে থাকে না?
-	না, বাবা। 
-	কোথায় থাকে?
-	তিনজন থাকে ঢাকায়। দুইজন বৈদেশে। একজন শ্বশুর বাড়িতেই থাকে। 
-	ঈদে কেউ আসবে না?
-	না, বাবা। কেউ আসবে না। সবাই অনেক ব্যস্ত তো। সবাই আমার সাথে ফোনে কথা তো বলে ! নিয়ম করে।
-	ও আচ্ছা ! ঠিক আছে চাচী। 
জোছনা পারুল ভাবে, এ কী করলাম ! বাহিরের একজনকে কেন এতসব বলতে গেলাম। কেন ? কেন? এ যে আমার সন্তানগুলো ! আমার পদ্মফুলের বাগান তো বেশ আছে। ওরাই তো আমার প্রাণের ধন। আমার সব ! আর কখনো এমন ভুল যেন আমার না হয় খোদা। তওবা, তওবা ! ল্যাম্প নিভিয়ে বিছানায় শুতে যায় সে। হঠাৎ বুকের মধ্যে প্রচণ্ড জোরে এক ধাক্কা খেয়ে যায় তার। অন্ধকার ঘরে আলো জ্বলে উঠে নিমেষেই। কীসের আলো? যেন শীতল জ্যোৎস্নার ধবধবে আলো ! দূরের উঠোনে চোখ পড়ে তার। স্পষ্ট দেখতে পায় জোছনা পারুল। তার বাবা। হাসি মুখে দাঁড়িয়ে। তাকে বলছে, মা, ভাদ্র মাস যে, তোকে নিতে আসলাম ! যাবি না আমার সাথে? এবার কিন্তু মানা করিস্‌ নারে মা! জোছনা পারুলের চোখের কোণায় সুখের ঢল নামে। বুকটা হালকা হয়ে আসে। তার চিৎকার করে বলতে ইচ্ছে করে, আমি তৈরি বাবা, আমি তৈরি ! এবার আর তোমাকে ফিরে যেতে হবে না। নিশীথে আমার অন্ধকার ঘরে এত আলো আজ। উঠোনে জোৎস্নার আলো। আমি আসছি বাবা। আমি আসছি !
জীবনের সন্ধিক্ষণে আজ, তবুও তোমার মূর্তি এঁকে যাই
আকাশের চাঁদ যেন হাতের মুঠোই নিয়ে ঘুরে বেড়াই
তবুও আঁধারে ডুবে মরি সতত আলোর দেখা না পাই 
শরতের ঝকঝকে আকাশে শুভ্রতা খুঁজি নিরন্তর ।

ঘনকালো মেঘের হাতছানিতে তলিয়ে যাই অতলে
সূর্যের উপরে দাঁড়িয়ে রোদ কে বলি- সরে যাও তুমি ।
মেঘের চঞ্চল খেলায় নিজেকে আজ জড়িয়ে নিয়েছি
কখনো সাদা আবার কখনো ঘনকালো এই নিয়তি ।

দুঃখের ঢেউ গুলো সদা পিছু নেয় আমায় খেলার
সরঞ্জাম বানায় ;সেই দুখ সাগরে সদা জলতরঙ্গে
ফেনা হয়ে ভেসে বেড়াই; বুক ভরা ধিক্কার নিয়ে ।
পূর্ণিমা কে বলি জীবনে আরো আরো দাও আাঁঁধার।

সারা জীবনের ক্লান্তি ভর করেছে বিদায় ক্ষণে 
আজও হৃদয় চায় দিতে আছে যত সঞ্চয় 
শুধু তোমার এক ফালি চাঁদের পরশখানি দিও ।
স্মৃতি যদি বিস্মৃতি হয় তবে পরানটারে চিনে নিও ।

রামধনুর আবিরে রাঙিয়ে দিও ঘুম ভাঙানির গানে
যুগ যুগ অপেক্ষার প্রহর গুণতে গুণতে ঝাপসা নয়নে
দুটি হাত খোঁজে দিনরাত আয় আয় গান গায় ।
তার আশায় মালতির গহিন বনে সুখহীন পরানে...
আমি ফুটপাত 
মশা-মাছি আর উৎকট গন্ধের উৎপাত 
আমি নেশা আর বেসাতের ফুটপাত। 

রাজপথের বাকে বাকে 
ব্যস্ততার ফাকে ফাকে 
কখনও আলোকিত 
কখনও অন্ধকার 
নগরের রাস্তার দু’পাশে দুইচিলতে- 
পড়ে থাকি আমি একা ফুটপাত। 

হেটে চলা ব্যাস্ততার ভীড় ঠেলে 
কখনও নির্জন আলোহীন রাত ফেলে। 

দোকানীর বেসাতে 
ক্রেতার ঘেসাতে 
ঠেসাঠেসি পাশাপাশি 
চলে যায় কতজন খবর তার কে রাখে?

হেটে যায় মহাজন হেটে যায় খুনি 
অসহায়কে বুকে নিয়ে নির্ঘুম প্রহর গুনি। 

নেশাখোরের আড্ডা 
বাসাবো বাড্ডা 
বনানী গুলশান 
প্রসাদে ভরা আলীশান 
গনীকার অপেক্ষা 
ভিক্ষুকের প্রতিক্ষা 
নীড়হারার নিঃশ্বাস শুনি। 

বুকে মোর ব্যথা খুব 
যেন আগুনে পোড়া ধুপ।
০১
রাত তখন সবেমাত্র পাকতে শুরু করেছে। কয়টা বাজে কি বাজে না, কিছুই আমার ঠাহরে নেই। হাতে কোনো হাতঘড়ি নেই। দেয়ালেও কোনো ওয়ালঘড়িও নেই। আমার চারপাশে কেবল সুনশান কিছু নীরবতা আছে। আমার রুমমেট ফরহাদ, আতাউর, শাহজাহানের শ্বাস-প্রশ্বাসের শব্দযোগে অসম প্রতিযোগিতা আছে। আর আছে অকালে যৌবন খোয়ানো আমার এই সময়ের শ্রেষ্ঠ প্রেমিকা নরসুন্ধা। সে ঘুমিয়ে আছে, না জেগে আছে কিছুই বুঝা যাচ্ছে না। উঠতি শীতের রাত্রি হওয়ায় হালকা কুয়াশার ধুয়াশা আছে। আর যাদের কথা না বললেই নয়, উনারা হলেন আকাশের কিছু মিটিমিটি নক্ষত্ররাজি। উনাদের কেউ কেউ হাসছে। কেউ কেউ জোনাকির সাথে পাল্লা দিয়ে গাইছে। 
ছাত্রাবাসে আমার পড়ার সিস্টেমটা কিছুটা ব্যক্তিক্রম ছিল। আমার রুমমেটরা যখন পড়তো, তখন আমি চুপচাপ শুয়ে থাকতাম। ওরা সবাই ভিন্ন ভিন্ন স্টাইলে জোরে জোরে পড়তে পছন্দ করতো। পড়তে পড়তে ওদের মুখ দিয়ে ফেনা ছুটতো। একই লাইন বারবার তোতাপাখির মতো মুখস্ত করতো। যদিও ওদের পড়তে মোটেই বিরক্ত লাগতো না, তবে শুনতে আমার বেশ খারাপ লাগতো। তবুও তখন আমি অসীম ধৈর্যের পরিচয় দিতাম। অতঃপর ওদের পড়া যেখানে শেষ হতো, সেখান থেকেই আমার পড়া শুরু হতো। আমি একটি বই সামনে নিয়ে বসে বসে অথবা শুয়ে রিডিং পড়তাম। এই পড়ার কোনো শব্দ নেই। এমন কি আমার ঠোঁট দুটি পর্যন্ত নড়তো না। আমার চোখ দেখে আর আমার মন পড়ে। অতঃপর পরীক্ষার খাতায় আমি আমার মতো করে নিজের ভাষায় লিখি। এই হলো আমার চিরায়ত প্রথা বিরুদ্ধ পড়ার রীতি।। 
যে বীজতলা সময়ের কথা বলছি, তখন আমি গুরুদয়াল সরকারী কলেজে একাদশ শ্রেণির সিঁড়ি ডিঙাতে ব্যস্ত। আজ বাদে কাল এগজামিন। কলেজের ওয়াসিমুদ্দিন মুসলিম ছাত্রাবাসের ৫ নং কক্ষে আমরা এই চারজন থাকি। আমার সিটটি একেবারে নরসুন্ধার বুক ঘেষে। আমি আর নুরসন্ধা যখন খুশি ইচ্ছে মতো কথা বলি। সুখ-দুখ ভাগাভাগি করি। হঠাৎ কী মনে করে তিন আঙুল সময় আগে বন্ধ করা জানালাটি খুলে দিলাম। খুলে দিতেই শীতল হওয়া আর নরসুন্ধার চাঁদ মুখ। কেন জানি না একলাফে আমার চোখ নরসুন্ধার বুক বরাবর গিয়ে থামল। এরপর যা দেখলাম, তখন আমি বিশ্বাস কিংবা অবিশ্বাস কিছুই করতে পারলাম না। ভয়ে যত দ্রুত পারি জানলাটি নিঃশব্দে বন্ধ করে দিলাম।

০২
আমার চোখকে ছানাবড়া করে দিয়ে নরসুন্ধার ঠিক মাঝ বরাবর থেকে তিন কি চারজন অথবা পাঁচজন মানুষের সমান একজন মানুষ নদীর ভেতর থেকে উঠে এলেন। গায়ে জামা আছে কি নেই, চোখ দুটি আগুনের মতো লাল কি কয়লার মতো কালো...এতোটা দেখার মতো সময় আমি পাইনি। কেবল এইটুকু দেখেছি উনি পানির উপর দিয়ে শান্ত,পদবিক্ষেপে আমার ছাত্রাবাসের দিকে ধীরেধীরে ধাবিত হচ্ছেন। এই জাতীয় অনেক রমরমা ঘটনা, দূর্ঘটনা কেবল লোকমুখে বয়ান শুনেছি। কিন্তু কোনোদিন স্বচক্ষে দেখার মতো সৌভাগ্যি আমার হয়নি। অতঃপর মনকে পাষাণে বেঁধে শপথ নিলাম, হিমালয় পর্বত ভাঙে ভাঙুক, আমি এর শেষ দৃশ্য পর্যন্ত অবলোকন করবো। 
তখনো আমার জানা ছিলো না ছাইচাপা করে যেমন আগুন নিভানো যায় না, চোখ বন্ধ করলেই যেমন বিপদ দূর হয়ে যায় না, তেমনি আমি জানলা বন্ধ করেও তাকে ঠেকিয়ে রাখতে পারিনি। তবে আমি তখনো চেয়ারে বসা। সামনে খোলা বই। বুকের ভেতর একটা টোলপড়া ভাব। পড়বো কি পড়বো না, জানলা আবার খুলবো কি খুলবো না.. সিদ্ধান্ত নিতে না নিতেই আমার জানলায় ঠক ঠক করে সাড়ে তিনবার আওয়াজ হলো। কিছু বুঝতে বাকি থাকবে এতোটা গাধা আমি নিজেকে মনে করিনা। ভয়ে আমার জীবন নদী শুকিয়ে মরুভূমি হয়ে যাচ্ছিলো। পা থেকে মাথা পর্যন্ত আজন্ম পিপাসা। তবুও আমি অসীম সাহসিকতা দেখিয়ে চেয়ার থেকে একচুলও নড়লাম না।
জানলার বাইরে থেকে আর কোনো সাড়া শব্দ পেলাম না। এতক্ষণ যা দেখেছি, যা শুনেছি... এসব কিছুকে মনের ভুল বা হ্যালোসিনেশন ভেবে উড়িয়ে দিবো বলে যখনই ঠিক করলাম, ঠিক তখনি আমার কাছে মনে হলো কেউ যেনো জানলার পাশ থেকে সরে যাচ্ছে। তবে অবশ্য-ই সে সরে যাওয়া শব্দহীন, নৈঃশব্দের বাতিঘরের মতো। বুঝা যায় কিন্তু ধরা যায় না, ছোঁয়া যায় না। অনুভবের সিঁথিতে সাঁতার কাটা যায়। তবুও আমার মন থেকে আচ্ছন্ন আচ্ছাদন বিদূরিত হলো না। কেবল মনে হতে লাগলো, এখানেই শেষ নয়। খেলা সবে শুরু।

০৩
আমার জানলার পাশ থেকে কয়েকটা রুম ঘুরে দরজায় আসতে মিনিট দুই মতো লাগার কথা। অথচ ঠিক ১১ সেকেণ্ড এর মাথায় রুমের দরজার আবার সেই সাড়ে তিনবার ঠক ঠক শব্দ হল। শব্দের হার্জ একই সমান। জানলায় হওয়া শব্দের চেয়ে একচুল কম বা বেশি নয়। এবার আমার পায়ের তলা থেকে নগদ মাটি সরতে শুরু করেছে। তবে এখন আর আগের মতো বুকের ভেতরের টোলপড়া ভাবের গল্পটি নেই। এই জায়গাটিতে সমস্ত আকাশ-পাতাল এসে ভর করেছে। আমার রুমমেট বন্ধুরা তখনো ঘুমের সাগর পাড়ি দিচ্ছেন। আর আমি একা একা এই শ্বাপদসংকুল পথ পাড়ি দিচ্ছি। তবুও আমি একবার সাহস করে দরজার দিকে থাকালাম। এরপরের দৃশ্য নমরুদের অগ্নিকুণ্ডের চেয়ে কম ভয়ংকর নয়। আমি একেবারে হিম হয়ে গেলাম।
আমার রুমের পাকা দেয়াল ভেদ করে একটি হাত অবলীলায় ভেতরে চলে এলো। আমি কিছু বুঝে উঠার আগেই আমার সামনে জ্বলতে থাকা একমাত্র সোডিয়াম লাইটটি ধপ করে নিভে গেলো। একলোকমা সময়ের হাজার ভাগের একভাগের চেয়েও কম সময়ে আমার সমস্ত পৃথিবীটা অন্ধকারের অতল গহব্বরে তলিয়ে গেলো। আমি সাথে সাথে ইন্না লিল্লাহহি অইন্না ইলাইহি রাজীউন পড়া শুরু করে দিলাম। বুকের ভেতরটা আয়লার মতো ধড়পড় করছিলো। বিপদের গন্ধ পেলে আমার বাম চোখ সাধারণত পিটপিট করে। কিন্তু আশ্চর্যের বিষয় হলো, এখনো সে পিটপিট করা শুরু করছে না। তবে কি এতোক্ষণ যা ঘটলো তার কিছুই ঘটেনি? সবকিছু আমার পরীক্ষা উৎকন্ঠিত মনের ভুল? আবার আমি ইন্না লিল্লাহ পড়তে পড়তে সাহসী হয়ে উঠলাম। পুরো হোস্টেল অঘোরে-বেঘোরে ঘুমাচ্ছে। আমার রুমমেটের নাকডাকার প্রতিযোগিতা এখনও সমান তালে চলছে।
আমি কাউকে ডাক দিলাম না। কিছুটা সাহস সঞ্চয় করে একটি পাতাঝরা সময়ের জন্য কানকাটা বন্ধ জানলাটি খুলে দিলাম। কোথাও কেউ নেই। সবকিছু স্বাভাবিকের চেয়েও একটু বেশিই স্বাভাবিক বলে মনে হচ্ছে। শান্ত সমাহিত নরসুন্ধার টুনটুনি জল। বাইরে থেকে কিছুটা আলো এসে ডাকাতের মতো আমার রুমে ঢুকলো। সে আলোয় যেনো সমস্ত আন্ধার দুনিয়া ক্ষণিকের জন্য উদ্ভাসিত হয়ে উঠলো। আমি ভয়ে ভয়ে লোমকূপ খাড়া হওয়া সময়ের পোস্টমর্টেম করছিলাম। তদুপরি একপা, একপা করে দরজার দিকে এগিয়ে গেলাম। ওয়ালে কোনো ফোঁকর নেই। লাইটের সুঁইচ ঠিক ঠিক বন্ধ করা। কে বন্ধ করলো----এই সহজ প্রশ্নটি আমার কাছে এই মুহূর্তে বিশ্বজগতের সবচেয়ে কঠিন প্রশ্ন বলে মনে হতে লাগলো। তাহলে কি এতোক্ষণ যা ঘটেছে সব সত্য?
 Kaljoyee

 


০৪
কেউ বিশ্বাস করুক আর না করুক এই জলজ্যান্ত সত্যকে অস্বীকার করার মতো বিশ্বাসঘাতক আমি নই। হয়ত কোনোদিন হতেও পারবো না। আমি জানি, এই ঘটনা অস্বীকার করা মানে তো চাঁদ, সূর্যকে অস্বীকার করা। আকাশ, বাতাসকে অস্বীকার করা। তারচেয়েও বড় কথা এই ঘটনা অস্বীকার করা মানে আমার নিজেকে অস্বীকার করা। আর কিছু সম্ভব হলেও এ আমার পক্ষে কোনোদিন সম্ভবপর নহে। কারণ এই ঘটনার সাক্ষী আমার শরীরের প্রতিটি লোমকূপ। এখনো তারা দাঁড়িয়ে অসংকোচ সাক্ষ্য প্রদান করে যাচ্ছে। কেন জানি আমার মন বলছিল এখানেই শেষ নয়। মূল দৃশ্য এখনো বাকি আছে।
দরজা খোলার মতো সাহস আমার নেই। তবুও ফাঁক ফোকর দিয়ে দেখার প্রচেষ্টা করলাম পাশের রুমের লাইট জ্বালানো কিনা। অতীব আশ্চর্যকথা ৬ নাম্বার রুম থেকে আলো আসছে। তার মানে কারেন্ট আছে। কেবল আমার রুমে নেই। সুইচটি অন করবো সে সাহস ও পাচ্ছি না। অন করলে জ্বলবে কি জ্বলবে না আমার সে বিশ্বাসে মস্তবড় একটি ফাটল ধরেছে। তবুও ঘটনার সত্যতা সম্পর্কে আমার বিশ্বাসের সহিত আরো বিশ্বাস যুক্ত হল। আমি একবার পড়ার টেবিলের বসি। আরেকবার খাটে আধশোয়া হয়ে ঘুমানোর বৃথা চেষ্টা করি। অন্ধকার আমার চিরদিন ভালো লাগে, তবে সেদিনের অন্ধকার মোটেই ভালো লাগছিলো না। একেবারে বিচ্ছিরি, হতচ্ছারি এবং বিভৎস লাগছিলো। এই অজৈব অন্ধকারের সাথে আমার কোনো পরিচিতি নেই অথবা কোনোদিন ছিলও না। 
এমন সময় যেমনটি আমি আশংকা করছিলাম, ঠিক তেমন কিছু ঘটার মহাসংকেত পেলাম। আশেপাশের কোথাও থেকে একটি চরম গোঙানির শব্দ ভেসে আসছে। এমন গোঙানি আমি জীবনে কোনোদিন শুনিনি। কেউ শোনেছে কিনা তাও জানি না। গোঙানিটি এমন যে, কোন মানুষ গলা কেটে হত্যা করার সময় অথবা কোনো পশুকে জবাই করার সময় যেমন ঘড়ঘড় আওয়াজ বের হয় ঠিক তেমন।

০৫
ভীষণ ভয়ে আমি কুঁকড়ে গেলাম। এবার আর একা একা সাগর পাড়ি দেওয়ার মতো দুঃসাহস দেখাতে গেলাম না। রুমমেটদের সবাইকে ঘুম থেকে ডেকে তুললাম। ওরা যে আমার চেয়ে বেশি ভীতু একথা আমার জানা ছিলো না। অসমসাহসী, অকুতোভয় পালোয়ান ফরহাদ বলল, 
এ নিশ্চয় কাউকে গলা কেটে হত্যা করা হচ্ছে। দরজা খুলবি না, খবরদার। 
ফরহাদকে সাথে সাথে সমর্থন জানিয়ে আতাউর বলল, একদম ঠিক কথা বলেছিস। এই মধ্যরাতে ঝামেলায় জড়ানোর কোনো মানেই হয় না। 
কেবল শাহজাহান, যে সাধারণত চুপচাপ থাকে; কারো সাথে কোনো বীরত্ব ফলায় না....সে বলল, 
ঘটনা যা-ই হোক না কেন, আমাদের ব্যাপারটি দেখা উচিত। মানুষ হলে আমরা তা এড়িয়ে যেতে পারি না।
আমি তখন তাড়াতাড়ি করে বললাম, ঠিক বলেছিস। ভীতুর ডিমগুলো যাক আর না যাক চল আমরা দু'জন দেখি কোথাকার জল কোথা দিয়ে গড়িয়ে পড়ছে। 
যেই কথা সেই কাজ। শাহজাহান আর আমি দরজা খুলে তাড়াতাড়ি বের হলাম। আমাদের বের হতে দেখে ফরহাদ ও আতাউর আর নিজেদের ধরে রাখতে পারলো না। ওরাও আমাদের সাথে যোগ দিলো। তখন যে আরও রহস্য লুকিয়ে ছিলো কে জানতো? 
আমাদের কাছে মনে হতে লাগলো শব্দটি ডানে, বামে, সামনে, পেছনে সবদিক থেকে আসছে। কী মহামুশকিল!
এমন গোঁলক ধাঁ ধাঁ এবং ভোজবাজির বেড়াজালে আমি জীবনে পড়া তো দূরের কথা কল্পনাও করিনি।

০৬
আমি এবার আয়াতুল কুরশি পড়া শুরু করে দিলাম। মনের ভেতর ঘাপটি মেরে থাকা ভয়টি এখন আর নেই। আমি ওদের পূর্বেকার কোনো কথাই বললাম না। হঠাৎ আমার কাছে মনে হলো গোঙানির আওয়াজটি ৯ নম্বর রুম থেকে আসছে। এই রুমে জুয়েল থাকে। নিকলীতে বাড়ি। আমার বাড়ি থেকে আড়াই মাইল পূর্বদিকে। হাওর এলাকা। জুয়েল ছেলে হিসাবে মন্দ না। তবে একটু বেশিই ছনমনে। 
কিছুক্ষণ দরজায় ধাক্কাধাক্কি করার পর ও না খোলায় শেষ পর্যন্ত আমরা দরজা ভেংগে ফেললাম। ঘটনার নায়ক আসলেই জুয়েল। ওর সমস্ত মুখ থেকে লালা নির্গত হচ্ছে। জবাই করা পশুর মতো হাত-পা ছুড়ছে। একেবারে মারা যাওয়ার পূর্ব মুহূর্ত। এই সময়ে আমরা দরজা না ভাঙলে কি ঘটতো আল্লাহ মালুম। রুমে সে একা। রুমমেটরা কেউ নেই। আমি ওকে ছুঁয়ে দিতেই পানি পানি বলে একটা চিৎকার দিলো। ফরহাদ একজগ পানি দিলো। জুয়েল এমন ভাবে পানিটা খেলো যেনো জগে মাত্র একচুমুক পানি ছিলো। আমরা তাজ্জব বনে গেলাম। এক নিশ্বাসে পানিটুকু খেয়েই সে মরার মতো লুটিয়ে পড়লো। রাত তখন অনেকাংশ পেকে গেছে। তিন কী সাড়ে তিন হতে পারে। 
কী মনে করে আমি একবার বাইরে থাকালাম। আমাদের ছাত্রাবাসের যে অংশে টি ভি রুম, তার পেছনে একটি বিশাল গাছ। গাছটির নাম আমার জানা নেই। আমার চোখ প্রথমেই সেদিকে গিয়ে চড়ক গাছে পরিণত হলো। কিছুক্ষণ আগে যিনি নরসুন্ধা থেকে উঠে এসেছিলেন, সেই তিনি তিরতির করে গাছটির দিকে এগিয়ে যাচ্ছেন। কোনোরকম হাতের ব্যবহার ছাড়াই তিনি হেঁটে হেঁটে গাছটিতে উঠে গেলেন। এরপর অদৃশ্য হয়ে গেলেন। আমি যেনো নিজের চোখকে কোনোভাবেই বিশ্বাস করতে পারছিলাম না। কাউকে কিছু বললামও না। নীরবে-নিভৃতে সবকিছু হজম করলাম। 
কিছুক্ষণ পরে জুয়েলের জ্ঞান ফিরে আসলে জানা গেলো তাকে বোবা ধরেছিলো। তালগাছের মতো লম্বা একটা লোক তার বুকের উপর চেপে বসে ধারালো ছুরি দিয়ে তার গলা কাটছিলো। এই যে সে এতো চিৎকার, চেঁচামেচি করছে গলা দিয়ে কোনো আওয়াজ বের হচ্ছে না।

০৭
আমার গল্পটি এখানেই শেষ হতে পারতো। যদি না এ বিষয়ে আমার কোনো পাদটীকা না থাকতো। উদ্ভুত ঘটনাটি বাস্তবের কাছাকাছি নয়। একেবারে বাস্তবিক। আমি নিশ্চিত আমার স্মৃতি আমার সাথে কোনো ধরণের প্রতারণা করেনি। 
এখন প্রশ্ন হলো, এই ঘটনাটির ব্যাখ্যা কী? নরসুন্ধা থেকে উনার উঠে আসা, জানলায়,দরজায় ঠকঠক শব্দ করা, লাইট অফ করে দেওয়া পুরোটাই হ্যালোসিনেশন কিংবা আমার ভ্রমদৃষ্টি? নাকি অন্যকিছু? তাছাড়া বোবাধরা নতুন কিছু নয়। আমিও বেশ কয়েকবার এর শিকার হয়েছি। এ নিয়ে সায়েন্টিফিক ব্যাখ্যা যেমন আছে। ভৌতিক ব্যাখ্যাও কম নেই। এই রহস্যের জট কি কোনোদিন খুলবে? হয়ত খুলবে নয়ত খুলবে না!!
আঁধার রাতে জোনাকিপোকার মিটিমিটি আলোয়
গাছগুলো সব বিয়ের সাজে লাগে অনেক ভালোয়।

পূর্ণীমার আলোয় রাতের আঁধার শ্যামা বধু সাজে
রাত্রি-পোকার গানের আওয়াজ কানে শুধু বাজে।

জংগলের ঐ গহিন থেকে শিয়াল মামা ডাকে
তারি তালে পুকুর জলে হোলা ব্যাঙ কাঁদে।

আঁধার রাতে তারার বুকে আকাশ হারিয়ে যায়
শিশিরজলে জমিন ভিজে বৃক্ষ পুষ্টি পায়।

মানবজাতি আলোতে বাঁচে আঁধারে ভয় পায়,
তাইতো সবে একটু আলোয় পথের দিশা পায়।
ফায়ার সার্ভিসের ঘন্টায় ঢং ঢং করে দুটো বাজলে শ্রীপতি জেগে উঠে । আসলে ঘন্টা ধ্বনি শোনে ঘুম ভাঙে নাকি ঘুম ভেঙে ঘন্টাধ্বনি শোনে তা শ্রীপতি নিজেই বুঝে উঠতে পারে না । বিছানায় ছটপট করে । চোখ বুজে থাকে । কিন্তু ঘুম আসে না । শেষরাতে আবার কখন যে চোখ লেগে যায় বুঝতে পারে না । মাঝের সময়টা যে কী দুর্বিসহ সে শুধু শ্রীপতিই বুঝে । 

কোন কোন চাঁদনী রাতে উঠে হুইলচেয়ারে চড়ে জানালায় বসে । খোলা জানালায় চাঁদ হাসে । চাঁদের আলোয় চারপাশ কেমন স্নিগ্ধ লাগে । শ্রীপতি চোখ ভরে দেখে শান্ত সমাহিত রাতকে । এর সঙ্গে কারো তুলনা হয়না । দিনের আলোয় কত কোলাহল , মুখর পল্লি । কত ঝগড়া, কত অশ্লীল শব্দরা ঘুরে বেড়ায় । কত হিংসা ভেসে যায় বাতাসে । কত স্বপ্ন বুনন হয়,কত আশার জাল বিছানো হয় । অথচ এই দুপ্রহর পেরোনো রাতে কোথাও কিছু নেই । আছে প্রশান্তি ,নিস্তব্ধতা । মলিনতাহীন দ্বেষহীন এক আবেশের পরশ বুলিয়ে দেয় রাত । এক সম্মোহনের প্রলেপ যেন বুলিয়ে দিয়ে যায় কোন এক অজানা কিছু । শ্রীপতির মনে হয় রাত না থাকলে মানুষ পাগল হয়ে যেত । কিন্তু রাত থেকেও তো তার কাছে নেই। 

সামনের গলির মোড়ে পর পর পাঁচটি কামারশালা । সকাল থেকে সন্ধ্যে অবধি একটানা ঠুস ঠাস ঠুস ঠাস চলতেই থাকে । বিরামহীন এই শব্দ শ্রীপতির ঘরে ঢুকে যায় বিনা অনুমতিতে । সন্ধ্যের পর অবশ্য বন্ধ হয়ে যায় । কিন্তু আরো প্রায় দু’শো হাত দূরেই গাড়ি স্ট্যান্ড । বাস, অটোরিক্সা জিপ সব আছে । যাত্রীর সমবেত কলরব ছাড়াও সারাক্ষন মাইকের ঘোষনায় চারপাশ সরগরম থাকে । আজন্ম এই এলাকা চষে বেড়িয়েছে । আর এখন কল্পনায় দেখে । দিনমানে শ্রীপতি জানালায় এলেই অদূরে শব্দমুখর ব্যস্ত জনপদ দেখে । সেই একই এলাকা এই মাঝরাতে প্রেতপুরি মনে হয় । 

প্রেতাত্মারা এই মাঝরাতেই চলাফেরা করে । ন’জেঠি বলতেন, নিশিরাতে প্রেতাত্মারা ফেলে যাওয়া আপনজনদের কাছে আসে । নিকষ কালো সাঁঝরাতে ন’জেঠির গা ঘেঁষে ঘন হয়ে বসে শুনতো , 
শুনশান চারপাশ, 
প্রেত চরে দুদ্দাড়, 
বাগে পেলে খায় ঘাড়, 
গিলে খায় হাড়মাস ।
শুনতে শুনতে গায়ে কাঁটা দিত । প্রেতদের কাছে আগের আপনজনরা নাকি শ্ত্রু হয়ে যায়। 

হরেন জেঠুকে তো ঘাড় মটকিয়েই শেষ করে দিয়েছিল । জেঠু এসব প্রেতাত্মায় বিশ্বাস করত না । জেঠুর ছিল বায়ুচড়া রোগ । রাতে ঘুমোতে পারত না । সাহসী জেঠু রাত জেগে নাকি উঠোনে উঠোনে ঘুরে বেড়াত । একরাতে বাগে পেয়ে উঠোনেই ঘাড় মটকে দিয়েছিল । ভোরে জেঠুর বড় ছেলে উঠোনে জেঠুর লাশ আবিষ্কার করে । চোখদুটো নাকি ঠিকরে বেরিয়ে আসবার জোগাড় ! 

শ্রীপতিও এসবে বিশ্বাস করে না । কিন্তু শ্রীলেখার মৃত্যুর মাসিক শ্রাদ্ধের রাতের ঘটনা তার সব বিশ্বাস অবিশ্বাসকে দুরমুচ করে দিয়েছে । ষোড়শ উপচারে ছেলেরা জাঁকজমক করে শ্রাদ্ধশান্তি করেছে । শ্রীলেখার হাসিমাখা মুখ, কপালজুড়ে বিরাট সিঁদুরটিপ, গভীর আয়ত চোখ ছবি হয়ে রজনীগন্ধার বেষ্টনীতে চেয়ারে সাজানো । সব চুকে বুকে গেলে সাজানো ছবিটা শ্রীলেখার ঘরেই রাখা হয় । এই পাশাপাশি দুটো রুম সাজিয়েছিল শ্রীলেখাই । একটা তার নিজস্ব । আর পাশেরটা শ্রীপতির জন্য । শ্রীপতির দেওয়াল জোড়া বইয়ের আলমারী,দোলখাওয়া ইজিচেয়ার, টেবিল্যাম্প সব সাজিয়ে দিত নিজের হাতেই । নিজের ঘরের বিছানার পাশেই টেবিলে সাজানো থাকতো কলকাতা থেকে কেনা তার প্রিয় হারমোনিয়াম,পাশে তবলা । ফুলদানিতে সর্বদা হাসতো তাজা ফুল । কখনো রজণীগন্ধা,কখনো গোলাপ,রঙ্গন যখন যা পাওয়া যেত । শ্রীপতি বলত, শ্রী তোমার ঘরের সুবাস না পেলে যে আমার ঘুম আসেনা । সেদিনও সব জিনিস সঠিক স্থানেই ছিল, শুধু শ্রী হয়ে গেল ছবি । 

সবাই চলে গেলে শ্রীপতি শ্রীর ঘরে ঢুকে । ছবির দিকে তাকিয়ে থাকে অপলক । একসময় নিজের ঘরে এসে ঘুমিয়ে পড়ে । হঠাৎ জেগে উঠে কিসের সুরেলা শব্দে । ঘুমের রেশ কাটতেই থতমত খায় । পাশের ঘর থেকে শ্রীর সেই অবিকল গলা – 
নিশি নিঝুম ঘুম নাহি আসে 
হে প্রিয় কোথা তুমি দূর প্রবাসে 
এ কী করে সম্ভব ? ঘুরঘুট্টি অন্ধকার । কালো আধাঁর ছাড়া কিছু বোঝা যায় না। শ্রীপতি মনোযোগ দিয়ে শোনে, 
ফুরায় দিনের কাজ, ফুরায় না রাতি, 
শিয়রের দীপ হায় অভিমানে নিভে যায় । 
নিভিতে চাহে না নয়নের বাতি । 
একটা একটা শব্দ স্পষ্ট তার কানে ঢুকছে । শ্রীর এটি অতি প্রিয় গান । অবিকল সুরে গাইছে শ্রী । শ্রীপতি উঠে বসে বিছানায় । রজনী গন্ধার সুবাস ঘরময় । শ্রী গাইছে,
দিন যায় দিন গুনে, নিশি যায় নিরাশে
নিশি নিঝুম ......। 
শ্রীপতি ত্রস্ত অথচ নিশব্দ হয়ে হুইল চেয়ারে বসে । শ্রীর ঘরে ঢোকার মুখে দরজায় হুইল চেয়ার লেগে শব্দ হতেই গান থেমে যায় । শ্রীপতি হাতড়ে হাতড়ে লাইটের সুইচ অন্‌ করে । ছবির শ্রী হাসছে । সব সাজানো আছে ঠিকঠাক । অনেকক্ষণ শ্রীকে দেখে আবার বিছানায় ঢুকে শ্রীপতি । 

শ্রীলেখার আসল নাম ছিল লেখা মিত্র । বিয়ের পর শ্রীপতি তার নামের ‘শ্রী’ যোগ করে শ্রীলেখা করে দেয়, আর ডাকত শ্রী বলে । নজরুল গীতির দক্ষ শিল্পী । শ্রীপতিকে বুঝাতো, জান তো এই গানটি বেহাগ রাগে নিবদ্ধ । আরোহনে ঋষভ ও ধৈবত বর্জিত হলেও অবরোহনে সব স্বর ব্যবহৃত হয় । এই রাগ রাত দ্বিতীয় প্রহরে গীত হয় । শ্রী তন্ময় হয়ে বেহাগ রাগে খেয়াল গাইতে বসলে শ্রীপতি মুগ্ধ হয়ে যেত । খেয়ালের পরই গাইত ,নিশি নিঝুম ----। শুনতে শুনতে শ্রীপতি ঘুমের দেশে চলে যেত । দুই ঘরের মাঝের দরজা বন্ধ করে দিলে শ্রী মজা করে গাইত , ‘আমি রূপে তোমায় ভোলাব না,ভালোবাসায় ভোলাব,আমি হাত দিয়ে দ্বার খুলব না গো,গান দিয়ে দ্বার খোলাব’ ।
 Kaljoyee

 


অথর্ব হওয়ার আগে শ্রীপতি উদ্দাম উচ্ছলতায় শ্রীকে অস্থির করে তুলত । শ্রী বলত, যেদিন আমি থাকব না সেদিন কে তোমাকে গান গেয়ে ঘুম পাড়াবে ? শ্রীপতি বলত, আমি তো তোমার গান শুনে শুনেই ওপারে চলে যাব । অথচ শ্রীই আগে চলে গেল । 

বহুদিনের অভ্যাস, শ্রীপতি রাত ন’টার কাছাকাছি সময়ে ঘুমিয়ে পড়ে । সেদিনের পর থেকে প্রতি রাতেই শুনতে পায় ,নিশি নিঝুম - - -। প্রথম প্রথম উঠে মাঝের দরজা পর্যন্ত যেতেই গান থেমে যেত । সে দরজা বন্ধ করেই ঘুমোতে যেত । অথচ গান শুনে উঠে দেখত দরজা খোলা । অনেক দিন ধরে গান শুনে শ্রীপতি এখন আর উঠে না । চোখ বন্ধ করে শুয়ে থাকে । গানটা উপভোগ করে । শ্রীর গলার কাজ মনে মনে তারিফ করতে করতে কখন যে ঘুমিয়ে পড়ে বুঝতে পারে না । আবার সেই ঢং ঢং শুনে জেগে উঠে ,অথবা জেগে উঠে ঢং ঢং শুনে । আর চোখের পাতা এক করতে পারে না । এই করে চলছে আজ এক বছর । গানের কথা এখনো কাউকে বলে নি ।

তিন ছেলে শ্রীপতির । একজন আমেরিকায় ,একজন দিল্লি আর ছোটোছেলে বাড়িতে থেকেই চাকুরি করে বেসরকারি অফিসে । বউমা এবং কাজের লোক উমেশের কারণে তার যত্নের কোন ত্রুটি হয় না । উমেশ সারাদিন থেকে সন্ধ্যে হলে চলে যায় । কিন্তু মাঝ রাতের পর শ্রীপতির নিদ্রাহহীনতার কষ্ট কেউ ভাগ করে নিতে পারে না । হুইল চেয়ারে জানালায় এসে নিস্তব্ধ রাতের দিকে তাকিয়ে ভাবে জগতে তার মত অসুখী আর কেউ নেই ।রাতের নৈশব্দকে চিরে বাদুড় জাতীয় নিশাচর যখন ছুটে যেত , শ্রীপতি তখন তার নিঃসঙ্গতার সঙ্গী পেত । কোন কোন রাতের মৌনমুখরতা খান খান হয়ে যেত ফায়ার সার্ভিসের গাড়ির বুক কাঁপানো ঘন্টাধ্বনিতে । কোন নিকষ কালো রাতে ঝমঝমিয়ে বৃষ্টি এলে সে আকুলিত হত । মনে পড়ত এমন বৃষ্টিতে শ্রী সহ জানালায় বসে রাতের প্রহরকে হারিয়ে দিত । ঘন বৃষ্টিতে বাসস্ট্যাণ্ডের বাতিগুলি ভিজে ভিজেও আলো দিত , এখনও দেয় । লাইটপোষ্টগুলি যেন পুরো এলাকার প্রহরী । শ্রী বলত, এই বাতিগুলোকে একদিন ভেঙ্গে দিয়ে এলে হয় । এরা বেরসিকের মতো রাতের আঁধারকে জাগিয়ে রাখতে চায় । রাতের সৌন্দর্যকে উপহাস করে । জলের ঝাপটা চোখেমুখে লাগলে পুলকিত হত শ্রী । হাত বাড়িয়ে জল এনে ছিটিয়ে দিত শ্রীপতির চোখে মুখে । মাঝে মাঝে দুজনে নিশ্চুপ হয়ে হাত ধরে আঁধারের রূপ অবলোকন করত । 

অনেকদিন ঘরে আর্থারাইটিসে ভুগছিল শ্রীপতি । ভেলোরের চিকিৎসায়ও পুরোপুরি সুস্থ হয় নি। কোনরকমে খুঁড়িয়ে খুঁড়িয়ে চলত । কিন্তু স্ট্রোকের পর একেবারে হাঁটাচলা বন্ধ হয়ে গেল । প্যারালাইজড্ হয়ে গৃহবন্ধী হয়ে গেলে শ্রীর যত্ন যেন আরো বেড়ে গিয়েছিল । শ্রীপতির বাবাও স্ট্রোক করেই দেহ রেখেছিলেন । শ্রীপতি এই যাত্রা রেহাই পেলেও অচল হয়ে গেল । সবাই বলে বংশের রোগ এটা । শ্রীর মৃত্যুর পর অঘুম-রোগ শ্রীপতিকে চেপে ধরেছে । ন’জেঠি বলেছিল ন’জেঠুরও নাকি অঘুম-রোগ ছিল । ন’জেঠি ছড়া কাটত ,
প্রথম প্রহরে সবাই জাগে ,দ্বিতীয় প্রহরে ভোগী ,
তৃতীয় প্রহরে তস্কর জাগে , চতুর্থ প্রহরে যোগী । 
শ্রীপতির হাসিও পায় ,কারণ সে তস্কর শ্রেণিতে পড়ে । ন’জেঠির ঝুলিতে তৃতীয় প্রহরের জাগরূকদের অনেক গল্প ছিল । দেশ-বাড়িতে দুঃসাহসী সিঁদেল চোর মাঝরাতেই হানা দিত । খালি গায়ে তেল মেখে আসত । বালি-পড়া দিয়ে বাড়ির সকলকে ঘুমে আচ্ছন্ন করে সিঁদ কাটত । কুকুরও শব্দ করত না । তারপর ঘরে ঢুকে দরজা খুলে সব নিয়ে যেত । তবে একটা বিষয়ে তাদের সততা ছিল প্রশ্নাতীত । ঘরের মেয়েছেলেদের দিকে তাকাত না । বিখ্যাত গজু ডাকাতের দলের একজন নাকি একবার এক নূতন বউয়ের দিকে হাত বাড়িয়েছিল । সেই নিঝুম রাতেই গজু নাকি তার হাত কেটে দিয়েছিল । 

ন’জেঠুর রাতজাগা রোগের জন্য অনেক কবিরাজ বৈদ্য দেখিয়েছিল । কিছু হয় নি । ন’জেঠু নাকি প্রহরের পর প্রহর মেঝেতে গড়াগড়ি করত আর ব্যাথায় কাতরাতো । শ্রীকে শ্রীপতি বলত, দেখ কোন এক মাঝরাতে আমিও চলে যাব বংশের ধারা বজায় রেখে । শ্রী ধমক দিয়ে বলত, তোমায় বক্ষ মাঝে রাখব যেতে দেব না । এখন শ্রী নিজেই তার বক্ষ খালি করে চলে গেল । 

গতকাল ছিল শ্রীর চলে যাওয়ার বর্ষপূর্তি । সকলে স্মৃতিচারণ করল । শ্রীপতি শুধু অপেক্ষা করছিল কখন রাত হবে । সন্ধ্যা পার হতেই ঘুরঘুট্টি অন্ধকার । নির্দিষ্ট সময়ে শুরু হল ‘নিশি নিঝুম ঘুম নাহি আসে - - -’। ঘুমের ঘোরেই উপলব্ধি করে সেই অতিপরিচিত তাজা রজণীগন্ধার সুবাস ঘরময় ভেসে বেড়াচ্ছে । শ্রীর গলার কাজ কত জীবন্ত ! শ্রীপতি উঠে বসে । নিঃশব্দে হুইল চেয়ারে চড়ে । মাঝ দরজায় গিয়ে অন্ধকারেও দেখল, ঐ তো অবিকল শ্রী হারমোনিয়ামে হাত চালিয়ে পরিচিত ভঙ্গীতে মাথা কাত করে গাইছে ,
ফুরায় দিনের কাজ , ফুরায় না রাতি - -
মুখটা দেখা যাচ্ছে না পিছন থেকে । আজ হাতেনাতে ধরতেই হবে । আঁধারে শ্রীপতি দিল জোরে হুইলচেয়ার চালিয়ে । চেয়ার গিয়ে কোথায় ধাক্কা লেগেছে কে জানে । কিন্তু গান থেমে ঘরের মধ্যে যেন তুফান ছুটল । ঝড়ো হাওয়ায় সব লণ্ডভণ্ড করে দিচ্ছে মনে হল । কিসের এক বিকট শব্দ হল । তানপুরার তারে বেসুরো ঝংকার উঠল । ঘরের সব যেন উড়ছে মনে হল । কেউ দাপাদাপি করছে যেন । দরজার পাল্লা ক্যাঁচ ক্যাঁচ করে উঠল । খোলা দরজা দিয়ে শ্রী যেন দ্রুতবেগে ছুটে গেল । হিতাহিতজ্ঞানশূন্য শ্রীপতি দরজা বরাবর চালিয়ে দিল হুইল চেয়ার । পাকা র্যা ম্প দিয়ে তীব্র বেগে চেয়ার ছুটে গিয়ে মাঝ উঠোন পেরিয়ে কোথায় গিয়ে মুখ থুবড়ে পড়ল শ্রীপতি জানে না । 

আজ ভোরে উঠেই ছোটো বউমার চিৎকারে সকলে উঠোনে জড়ো হয়ে দেখল শ্রীপতির নিথর দেহের উপর পড়ে আছে হুইলচেয়ারটা ।
যাদবপুর থেকে সল্টলেক বাসে যাতায়াত করতে করতে রাজু হাঁপিয়ে উঠেছিল। শেষমেশ ৬ মাস অপেক্ষার পর সল্টলেকে সরকারী কোয়ার্টার পায়। রাজু কোয়ার্টারে একাই থাকে। বয়স ২৮-২৯ মধ্যে হবে। বিবাহের চেষ্টা চালিয়ে যাচ্ছে কিন্তু এখনও পর্যন্ত কোন কন্যাকেই পছন্দ করে উঠতে পারেনি। একা থাকতে হবে বলে প্রথমে কোয়ার্টার নেবে কিনা দ্বিধাগ্রস্ত ছিল। তবে পাবলিক বাসের ধকল আর ইনকাম ট্যাক্স বাঁচানোর জন্য শেষে কোয়ার্টারটা নিয়েই ফেলে। এখন আবার অন্য সমস্যা দেখা দিয়েছে। যাদবপুরে মেসে থাকার সময় সবার সাথে আড্ডা মারতে, কম্পিউটারে সিনেমা দেখতে দেখতে কখন রাত ১২টা বেজে যেত বুঝতেই পারত না। এখন যেন সময় পেরতেই চায় না। সন্ধ্যে ৬ টায় অফিস ছুটি হয়ে যায়। সরকারী চাকরী তাই বেশি সময় অফিসে থাকার দায়বদ্ধতা নেই। বাড়ী যাওয়ার তারা না থাকায় অফিসে একটু বেশি সময় থাকার চেষ্টা করে। কিন্তু রোজ থাকলে অন্য অফিসারদের চোখে লাগবে। তারা ভাববে, ডাইরেক্টরকে খুশি করতেই বেশি সময় থাকে। তখন তারাই কাঠি করা শুরু করবে। তাই বেশির ভাগ দিন ৬টা থেকে ৬-১৫ এর মধ্যে বেড়িয়ে যায়। কোনদিন অফিসের কোন কলিগের সাথে চলে যায় ডিনার করতে, কোন দিন আবার বাস না ধরে হেঁটেই যায় কোয়ার্টার। অফিস থেকে কোয়ার্টার যেতে ৩০ মিনিট লাগে। নিকোপার্কের ঠিক উল্টোদিকে সি.এ ব্লকে। কিন্তু রোজ বাইরে ডিনার করাও যায় না আর সারাদিন খাটাখাটনির পর হাঁটাও যায় না। রান্না করার জন্য লোক রাখেনি, নিজেই রান্না করে। সল্টলেকে ব্যাচেলর ছেলের জন্য রাধুনি পাওয়াও মুশকিল। রান্নায় যে খুব পটু তা নয়। রুটি কোনদিন অস্ট্রেলিয়ার ম্যাপ হয়তো কোনদিন চিনের। রাজুর মা এসে মাঝে মাঝে থাকেন। কিন্তু সেটাও দুতিনদের বেশি নয়। রাজুর বাবা স্কুল শিক্ষক। এখনও বছর তিনেক চাকরী আছে। তাই গ্রামের বাড়ী ছেড়ে সকলে কোয়ার্টার আসতে পারছে না। রাজুও বেশি জোর করে না। বাবা হাত পুড়িয়ে রান্না করুক এটা রাজু একদমই চায় না। একবার রাজু তার বাবাকে বলেছিল, কি দরকার আর চাকরী করার, ভি.র.এস নিয়ে নাও। রাজুর বাবা বলেছিলেন, ‘ কলকাতায় আবার মানুষ থাকে, কেউ কারও খবর রাখে না, সবাই নিজের নিজের নিয়ে ব্যস্ত, আমি ওখানে দু-তিনদিনের বেশি থাকতে পারব না। গ্রামে সবার সাথে কথা বলা যায়, অবসর সময়ে এর ওর বাড়ী গিয়ে আড্ডা দেওয়া যায়। তুই ইচ্ছে করলে তোর মা কে নিয়ে যেতে পারিস। রাজু আর কথা বাড়ায় নি। তবে মাঝে মাঝে একাকিত্বে ভুগতে থাকে। ফেসবুকে চ্যাট, ফোনে কথা বলার পরও যেন অনেকটা সময় থেকে যায়। কখনও কখনও মনে হয় কেউ যদি থাকত দুটো কথা বলা যেত। অফিস থেকে ফিরে এসেই টি.ভি টা চালিয়ে দেয়। টি.ভি টা চললেও ভালো লাগে, কোন মানুষের কথা তো শুনতে পারছে। রাজুর কোয়ার্টারটা চার তলায়। দুটো বেড রুম একটা ড্রয়িং রুম, কিচেন, সামনে ছোট্ট একটা ব্যালকুনি। রাজুর সামনের কোয়ার্টারে এক জন আ.ই.বি অফিসার থাকেন। খুব বেশি কথা বলেন না। আজ কোন চিট ফান্ডের তদন্তে যাচ্ছেন? জিজ্ঞেস করলে ভদ্রলোক মুচকিয়ে হাসেন। তারপর বলেন এই সব কথা বাইরের লোক কে বলা মানা। তবে রাজুকে ভদ্রলোক স্নেহ করেন। মাঝে মধ্যে গৃহিণী ভালো কিছু রান্না করলে রাজুর ঘরে এক পাত্র পৌঁছে যায়। রাজু এই সব পছন্দ করে না কিন্তু জোর গলায় নেবো না বলতেও পারে না। এই রকমই চলতে থাকে রাজুর একাকিত্বের জীবন। ৩১ শে মার্চের দিনটাও ঠিক একই রকম ভাবে শুরু হয়েছিল। ঘুম থেকে উঠে ব্যালকুনিতে বসে চা খেতে খেতে কেন্দ্রিয় বিদ্যালয়ের বাচ্চাদের পেয়ার শোনা তারপর প্রানায়াম, স্নান, ব্রেকফাস্ট করে অফিস। সেই দিন অফিস থেকে ফিরতে ৯টা বেজে যায়। ফ্রেস হয়ে একটু সুপ বানিয়ে খায়। তারপর টি. ভি দেখতে দেখতে ঘুমিয়ে পড়ে। ১১.৩০ মিনিটে ফোনটা বেজে বন্ধ হয়ে গেল। ঘুমের ঘোরেই ফোনটা তুলে দেখে ৭টা মিসড্ কল। বাড়ী থেকে মা ফোন করেছিল। রাজু ঘুড়িয়ে ফোন করতেই বকা খেল, ফোন না ধরার জন্য। মায়ের কাছ থেকে জানতে পারল পাশের বাড়ির জেঠিমা মারা গেছেন। রাজুর মনটা খারাপ হয়ে গেল। ছোটো বেলার অনেক স্মৃতি ভিড় করে আসছে । আজ আর রুটি বানাল না। কোন রকমে ডাল ভাত, আলুমাখা আর দিমের অমলেট বানিয়ে খেয়ে নিল। শুতে শুতে রাত্রি ১টা বেজে গেল। শুয়ে ঘুম না আসলে নানা রকমের চিন্তা মাথায় আসে। রাজুর তাই হল। জেঠিমার বাড়িতে গিয়ে পেয়ারা খাওয়া। জেঠিমার মাঝে মাঝে ফাইফরমাস খাটা ইত্যাদি। অনেকক্ষণ শুয়ে থেকেও যখন ঘুম এলো না, রাজু উঠে গিয়ে ব্যালকুনিতে গিয়ে বসে। বসন্ত কাল। খুব সুন্দর মৃদু মন্দ হাওয়া বইছে। হটাৎ করেই কারেন্ট চলে গেল। এখনও খুব বেশি গরম পড়েনি। সামনের ফ্ল্যাটের তিন তলা থেকে একজন মহিলা বেড়িয়ে এসে ব্যালকুনিতে দাঁড়ায়। মাথায় ঘোমটা দেওয়া। রাজু একদৃষ্টিতে চেয়ে আছে। কিছুতেই মুখটা দেখতে পারছে না। দুএকবার চোখ কচলেও বুঝতে পারল না। ‘আপনি এখনও ঘুমাতে যাননি’ সামনের ভদ্র মহিলা জিজ্ঞেস করল। রাজু একটু অপ্রস্তুত হয়ে উত্তর দিল, ‘না মানে, অফিস থেকে এসে একটু ঘুমিয়ে নিয়েছিলাম তো, তাছাড়া কালতো অফিসও নেই। আপনার বুঝি গরমে ঘুম ভেঙে গেল’। ‘আমিতো সারাদিন ঘুমিয়েই কাটিয়ে দিই’ মহিলাটা একটু উদাস ভাবে উত্তর দিল। ‘ও আচ্ছা, দাদা বুঝি ঘুমিয়ে গেছেন’? ‘না, উনি নেই’। দুই থেকে তিন মিনিট নিস্তব্ধ, কেউ কোন কথা বলছে না। তাছাড়া একজন অপরিচিত মহিলার সাথে আর কত কথাই বা বলা যায়। রাজু এবার উঠবো উঠবো করছে, ওপাস থেকে মহিলাটা বলল, যদি কিছু মনে না করেন চলে আসতে পারেন কফি খেতে, একটু গল্পও করা যাবে’। এই রকম একটা প্রস্তাবের জন্য রাজু একদমই তৈরি ছিল না। এখন প্রায় রাত্রি ২ টো বাজে। রাজু বলে , ‘আজ থাক অন্য কোন দিন যাওয়া যাবে’। ‘আপনি বুঝি ভয় পাচ্ছেন’? আজব মহিলা তো! বুঝতে পারছে এড়িয়ে যেতে চাইছে, তাও জোর করছে। রাজু নিজের মনেই কথা গুলো বিড়বিড় করল। কিন্তু মুখে বলল, ‘কারেন্ট নেই, কোথায় হোঁচট খাব, আজ থাক’। ‘আপনি বললে আমি আপনার কোয়ার্টারে যেতে পারি’। এতো ভারি সমস্যা! বাড়িতে কফিতো নেই, তাছাড়া সকালের দুধ ঠিক আছে না কেটে গেছে কে জানে? রাজু দিদ্বাগ্রস্ত হয়ে বলল, ‘ঠিক আছে এতো করে যখন বলছেন, আমিই আসছি’।
রাজু ফিজিস্ক নিয়ে পড়াশুনা করলেও ঠাকুরদেবতা মানে। রাজুর মা যখন রাজুর হাতে একটা মা কালীর কবজ পড়িয়ে দেয় বিপদআপদ থেকে রক্ষার জন্য, রাজু একবারও দ্বিমত করেনি। আমরা অবশ্য মাঝে মাঝে ওর পেছনে লাগার জন্য বলতাম, বিদ্যাসাগরের দেশের লোক, মাতৃভক্তি তো হবেই। রাজু বলত, ‘একটা কবজ পড়লে যদি মা খুশি হন, তাতে ক্ষতি কি? তাছাড়া ভগবান আছে কি নেই আমি জানিনা, কিন্তু একটা প্রাকৃতিক শক্তি(সেটা শুভ বা অশুভ যাই হোক) এই বিশ্বকে নিয়ন্ত্রন করছে এটা আমি বিশ্বাস করি। রাজু বাইরের দরজাটা বন্ধ করে সিঁড়ি দিয়ে নামতে নামতে ভাবতে থাকে এখন যাওয়াটা কি ঠিক হচ্ছে! হটাৎ করেই তার খেয়াল হয়, ডান হাতে কবজটা নেই। সকাল বেলায় স্নান করতে গিয়ে কবজটা খুলে গিয়েছিল, পরে আর পড়া হয়নি। রাজু একটু দ্বিধাগ্রস্ত হয়েই হাঁটছে। সামনের কোয়ার্টারে কয়েকটা সিঁড়ি উঠতেই একটা পেঁচা কোথা থেকে উড়ে গেল। রাজুর হাত থেকে মোবাইল টা পড়ে যায়। অন্ধকারেই একটু খুঁজে মোবাইলটা খুঁজে পেল কিন্তু মোবাইলটা কোন কাজ করছে না। টাচ স্কিনের এই সমস্যা। রাজু একবার ভাবে ফিরে যায়, পেঁচা উড়ে গেল, মোবাইল পড়ে গেল, কবজটাও হাতে নেই। কিকরবে নাকরবে এটা ভাবতে ভাবতেই মিনিট দুএক হয়ে গেল, হটাৎ করেই শুনতে পেল সিঁড়ি দিয়ে কেউ নেমে আসছে। রাজু ফিরে যাওয়ার জন্য মুখ ঘুরিয়েছে এই সময় পেছন থেকে মহিলাটা বলে উঠল, ‘একি চলে যাচ্ছেন নাকি? আপনি আসছেন না দেখে আমি নিচে নামছিলাম। ‘মোবাইলটা পরে গিয়েছিল, কোন আলো নেই তাই... । ‘একটু জোরেই মহিলাটা হেসে উঠল। ‘ভয় পাবেন না, আমাকে অনুসরণ করে চলে আসুন। রাজু সিঁড়ি দিয়ে উপরে উঠছে। এতোটাই অন্ধকার যে ৫-৬ টা সিঁড়ির উপরে ভদ্রমহিলা হেঁটে যাচ্ছে কিন্তু রাজু বুঝতে পারছে না। মনে হচ্ছে কোন ছায়ার পিছনে হেঁটে যাচ্ছে। তিন তলার ঘরটা ঢুকে দেখল চারিদিক অন্ধকার। অন্ধকারে অনেকক্ষণ থাকার ফলে চোখ কিছুটা ধাতস্ত হয়ে গেছে। চারিদিকে ঝুল। জিনিসপত্র বিক্ষিপ্ত ভাবে ছড়ানো। কোনভাবেই মনে হচ্ছেনা এখানে কোন মহিলা থাকে। রাজু নিজে খুব পরিষ্কার পরিচ্ছন্ন থাকতে ভালোবাসে। ঘরের মধ্যে ঝুল, ধুলো বালি একদম সহ্য করতে পারে না। বার থেকে এসে জামা-প্যান্ট ও গুছিয়ে রাখতে হবে।এমনকি বালিশের উপর টাওয়েলটা কেউ হাত দিলেও বুঝতে পারে। মেসে কে যেন একবার বলেছিল ভাই তোর চোখে কি ফিঙ্গার প্রিন্ট রিজিয়ন সেট করা আছে? যাই হোক ঘরের মধ্যে একটা সোঁদা সোঁদা গন্ধ যেন অনেকদিন আলো ঢোকে নি। বাইরে থেকে কুকুরের চিৎকার শুনতে পেল। চোর এলো নাকি? রাজু নিজের মনেই বলে উঠল। আরে না না চোর আসবে কেন? আপনি মশায় বড্ড ভীতু লোক। রাজু চুপচাপ হয়ে যায়। ঘরটা ভীষণ অপরিষ্কার চলুন আমরা ব্যাল্কনিতে বসি।ভদ্র মহিলা বললেন। হ্যাঁ বেশ কিছুদিন ঘর ঝাড়া হয়নি বলে মনে হচ্ছে? ঠিকই বলেছেন তবে কেন হয়নি সেকথা একটু পরে বলছি, এখন বলুন চা না কফি খাবেন? যেটা আপনি খাওয়াবেন আমি দুটোই খায়। ভদ্রমহিলা কফি বানাতে গেলেন। রাজু ব্যাল্কনিতে রাখা একটা চেয়ারে বসল। দূর থেকে একটা কালো বেড়াল একদৃষ্টিতে রাজুর দিকে চেয়ে আছে। বাইরে জোরে হাওয়াও বইতে শুরু করেছে। বৃষ্টি এলো বলে। এখনও অন্ধকার ভদ্রমহিলা একটা মোমবাতিও জালায় নি কেন? রাজুর মনে মনে নিজেকেই প্রশ্ন করল।কোন সমস্যা নেই তো।মনে মনে কয়েকবার রাম নাম জপ করে নিল। বাইরে ঠাণ্ডা হাওয়া দিলেও কপালে যেন বিন্দু বিন্দু ঘাম জমছে। রাজু এদিক ওদিক চেয়ে দেখল। না ভদ্রমহিলা এখনও আসেনি। আর থাকা ঠিক হবে না। রাজু ধীরে ধীরে সিঁড়ির দিকে এগোতেই আবার সেই ভদ্রমহিলার গলার আওয়াজ শুনতে পেল, আরে চলে যাচ্ছেন যে, আমি কি একা দুকাপ কফি খাবো। আসুন কফি খাবেন। দুধ নেই বুঝলেন তাই ব্ল্যাক কফি বানালাম। আপনি খান তো?গলা শুকিয়ে গেছে মুখ থেকে কোন কথা বের হল না শুধু রাজু ঘাড় নাড়ল। ব্যাল্কনিতে দুজনে বসে আছে, তবুও সামনের ভদ্রমহিলাকে স্পষ্ট বোঝা যাচ্ছে না। মানুষের মতো কিন্তু... রাজুর আর বসে থাকতে ভালো লাগছেনা। কোন মতে তেঁতো কফি গলায় ডেলে বলে এবার আমি উঠি। এতো তাড়াতাড়ি উঠবেন, ঘর কেন ঝাড়া হয়নি শুনবেন না। অনিচ্ছা সত্তেও রাজু বলল, আচ্ছা বলুন তবে একটু সংক্ষেপে বলবেন প্লীজ, আমার ভীষণ ঘুম পাচ্ছে। আমার স্বামী আমাকে বিয়ের পর খুবই ভালোবাসত। হটাৎ করে বন্ধুদের পাল্লায় পরে মদ খেতে শুরু করল সঙ্গে আবার জুয়া খেলা। প্রায় রোজই হেরে যেত আর আমার উপর অত্যাচার শুরু করত। বাপের বাড়ী থেকে টাকা আনতে বলত। মাস ছয়েক আগে একদিন অত্যাচার সহ্য করতে না পেরে গলায় দড়ি দি। এই যে দেখুন গলায় দাগটা এখনও আছে। আবছা আলোয় রাজু দেখল গলার মাঝখানটা একটু নীল হয়ে আছে। আমার মড়ার পরের দিনই স্বামী নিরুদ্দেশ হয়ে গেছে। আমি ৬ মাস ধরে ঘর আগলে বসে আছি। যদি ও আসে আমি ওর... । রাজু মন দিয়ে কথা শুনছিল। একবার ঢোক গিলল। কিন্তু কোন কথা মুখ থেকে বেড়োল না। মনে হচ্ছে শরীরের নিচের দিকটা অবশ হয়ে আসছে। ওঠার চেষ্টা করছে কিন্তু পারছে না। ছোটো বেলায় বদমাসি করলে মা যখন মারতে আসত তখন রাজু জেঠিমা বাঁচাও বলে জেঠিমার কোলে মুখ লুকাত। আজ আবার জেঠিমার কথায় মনে পড়ল। রাজু ভিতর থেকে শক্তি সঞ্চয় করে জোরে চিৎকার করল, ‘জেঠিমা বাঁচাও’। এর পর আর রাজুর কিছু মনে নেই। পরের দিন সকালে রাজুকে একটা বেসরকারি হাসপাতালে ভর্তি করা হয়। আমরা রাজুকে দেখতে গেলাম হাসপাতালে। চোখে মুখে ভয়ের ছাপটা তখনও লেগে আছে।
হাজার হলেও ভদ্রলোক বলে কথা,ভদ্রতার খাতিরে অনেক সময় বে-মানানকেও মানিয়ে নিতে হয়;আবার মানিয়ে নিলেও শ্লেষের আগুন পুড়তে থাকে বহুদিন,বহুবছর; এমন কি আমৃত্যু।
ফেইস বুকের সৌজন্যেই প্রথম পরিচয় রিবি ও তোরনের। প্রথম প্রথম লোল হামম ইত্যাদি, পরে হাই হ্যালো,সবশেষে তুমি থেকে বিয়ে পর্যন্ত গড়ায়; কিন্তু বিয়ের পরেই বেরোয় আসল সর্পটি।
রিবির বাবার অঢেল সম্পদ,একমাত্র কন্যা রিবি; এ তো তোরনের সোনায় সোহাগা; রিবির বাবার সম্পদের ভবিষ্যৎ অধিপতি।
বিয়েতে অমত ছিল রিবির বাবার । রিবির মায়ের ফুসলানি এবং একমাত্র মেয়ের জেদের কাছে পোষ মানে রিবির বাবা । তারপর নানা ঘাত-প্রতিঘাতের মধ্য দিয়ে সময় পানির মত বয়ে গেছে বহুদূর।
প্রতিদিনের মত আজও তোরন তাড়াহুড়ো করে অফিসে বেরোয়। অফিসের পিয়ন স্বপন বলে- স্যার সার্টের বোতাম তো আজও আনপ্যারালাল। আনপ্যারালাল শব্দের সাথে তোরনের বহুদিনের পরিচয়;কারন মাঝে মধ্যেই ঐ বস্তুটা মেলে সার্টের মধ্যে। বাসা থেকে তাড়াহুড়ো করতে গিয়ে সার্টের কলারের নিচে এক বোতামের ঘরে আরেক বোতাম প্রবেশ করায় এরকম ঘটনার দুস্প্রাপ্য বস্তুটি মেলে। তোরন তখন তড়িঘড়ি পাশের বেসিন রুমে প্রবেশ করে মুখ ধোয়ার ছল করে সার্টটা ঠিকঠাক করে বেরিয়ে আসে। 
এ-কাজ ও-কাজ করতে করতে কখন অফিস টাইম শেষ হয়ে যায় তোরনের; স্বপন সবকিছু গুটিয়ে বসে থাকে, কিছুই বলেনা। সে জানে স্যারকে ডিস্টার্ব করেনা কেননা স্যারকে সে চেনে,মাসের শেষে স্যার তার হাতে যে মোটা পরিমান টাকা তুলে দেয় তাতে স্বপনের বলার কিছুই থাকেনা।
তোরন একটা এন.জি.ও অফিসে চাকরি করে । তার শ্রম ও মেধায় তার উপরওয়ালা ভীষণ খুশি,খুশি অফিসের সবাই। বেতনও বেশ মোটা।
যেদিন অফিসে কাজ কম,স্বপনকে ডেকে নিয়ে মাঝে-মধ্যে গল্প করে তোরন। বাড়ির কথা, সংসারের কথা,বাবা-মার কথা;বউয়ের কথা কিছুই বাদ যায়না। বউয়ের কথা উঠলে তোরন কেমন যেন অন্যমনস্ক হয়ে পড়ে, স্বপন সেটা লক্ষ্য করে ; স্বপন কিছু বলেনা, অনেকটা লাজুক স্বভাবের সে; মাথা নিচু করে বলে- ‘স্যার এবার ঈদে আপনি যে টাকাটা আমাকে দিয়েছিলেন তা দিয়ে বাবার জন্য একটা পাঞ্জাবি,মায়ের জন্য একটা শাড়ি, এবং বাচ্চার কাপড়-চোপড় দিয়েও আমার কাছে আরও একটা ঈদ করার মতো টাকা আছে। তোরন একমনে কথাগুলো শুনতে থাকে;কখন যেন ভিঁজে আসে চোখের পাতা চশমার নিচে স্বপন তা আঁচ করতে পারে।
তোরন সামান্য ঠোঁট বাঁকিয়ে হাসে, তোমার আব্বা-আম্মা ভাল আছে তো ? জি স্যার, স্বপন উত্তর দেয়।
ছোট্ট একটা মফঃস্বল শহরে থাকে তোরন,গিন্নি আর দুই ছেলে মেয়ে। গিন্নি কি যেন একটা সভা-সমিতি নিয়ে প্রায়ই ব্যস্ত থাকে।
তিন ভাই বোনের সবার বড় তোরন। ভিটে ছাড়া জমি-জিরেত কিছু নেই। তোরন ছিল অসাধারন মেধাবী , তাই অনেক কষ্ট করে হলেও ছেলেকে লেখাপড়া শিখিয়েছেন বাবা।
তোরনের বিয়েতে মায়ের অমত ছিল; কিন্তু বাবার বরাবরই মত ছিল। রিবির বিয়ের সময় শুধু দুইদিন তোরনদের বাসায় থেকেছিল,আর কখনও পা দেয়নি এ বাড়িতে; তখন থেকে এই শহরে। তোরন স্ত্রৈণ নয়,তবুও বশীভূত; তোরন জানেনা কিসের মোহে।
বাবা মা-কে খুব দেখতে ইচ্ছে করত তোরনের কিন্তু বউকে বলতে সাহস পেতনা। ভয়টা যে কোথায় তোরন তাও জানেনা। কদাচিৎ কথাটা স্ত্রীকে বললে কথাচ্ছলে পাশ কাটিয়ে দিত বউ; তখন আর কোন যুক্তি খাড়া করতে পারেনা তোরন।
আজ কদিন হল বাবা মা-কে ভীষণ দেখতে ইচ্ছে করছে;কথাটা কিভাবে যে বলবে বউকে ভাবছে তোরন ,মনে মনে খানকিটা মহড়া দেয়।
ওগো শুনছো।
মাথার চুলে কাকই চালাতে চালাতে কাছে আসে রিবি।
চিল্লাচ্ছ কেন ?
খানিকটা ঝাঝলো সুর। উত্তরটা শুনে তোরনের কথা থমকে যায়;তবুও মিহি স্বরে বেরোয়-
শুনলাম বাবার অসুখটা বেড়েছে।
তা আমরা ডাক্তার নাকি? আমার একটা বিশেষ সভা আছে-
ভ্যানিটি ব্যাগ ঘাড়ে তুলে তারপর চটপট বেড়িয়ে পড়ে রিবি। 
তোরন অফিসে এসে ছুটির আবেদন দেয়। অফিস থেকে গ্রামের বাসা চার ঘন্টার পথ, সে বেরিয়ে পড়ে। দু-টোর দিকে বাড়ি পৌছে;বাবা মা দেখে তো অবাক।
হ্যাঁ, তোমার অসুখের খবরটা........
না, তেমন সমন্যা নয়; তা বৌমাকে নিয়ে এলি না?
তোমার বৌমাকে না বলে এসেছি।
বাবার চোখ এক মুহুর্ত ছলছল করে উঠে,কিছুটা ধরা গলায় বলে কাজটা ভাল করিসনি। বৌমার শরীর ভাল তো ? ইত্যাদি নানা বিষয়ে খোঁজ খবর নেয়। যথা সম্ভব উত্তর দেয় তোরন। এটা ওটা নানা বিষয়ে আলোচনার পর বাবা হাতে কিছু টাকা গুঁজে দিয়ে বিদায় নেয়,মা দেউরিতে এসে পথের দিকে চেয়ে থাকে। বাসায় ফিরতে রাত ১০টা বেজে যায় অথচ রিবি তখনও ফেরেনি;যদিও রিবির এখনও না ফেরাটা তার হাড় চিবুচ্ছে তবুও তোরনের মনে কি যেন একটা প্রশান্তি কাজ করছে আজ। কথাটা অনেকবার বলেছে রিবিকে-‘দেখো তোমরা হলে মেয়ে মানুষ....’ কথাটা শেষ না হতেই রিবি ঝাঝিয়ে উঠে বলেছে-‘মেয়েরা কি মানুষ নয়? তাদের সাধ আহলাদ বলতে কি কিছুই নেই?’ দিন যত যাচ্ছে রিবির বেপরোয়ার তোড়টা ততই বেড়েই চলেছে। নাঃ ! তোরন আর ভাবতে পারছেনা।
রিবি ফেরে সাড়ে ১০টায়, পোষাক চেঞ্জ করতে করতে বলে-
উঃ যা গরম পড়েছে।
তারপর তোরনের দিকে তাকিয়ে বলে-
কখন এলে?
এই তো কিছুক্ষণ।
আজও তোরন রিবিকে বুঝাতে চেষ্টা করে-
দেখো রিবি,মেয়ে মানুষের এত রাতে বাইরে থাকা ঠিক নয়।
পুরুষেরা পারলে মেয়েরা পারবে না কেন? নাকি মেয়েরা মানুষ নয়।
না সে কথা নয়; জানো তো মেয়েদের কিছু কিছু সীমাবদ্ধতা রয়েছে।
 Kaljoyee

 

কোন্ সীমাবদ্ধতার কথা বলছ? যে সীমাবদ্ধতার কথা বলছ তা তো পুরুষরাই তৈরী করেছে। নিরাপত্তার কথা বলবে, সেটা পুরুষ দ্বারাই লঙ্গিত হয়,কোন মেয়ে দ্বারা নয়।
না আমি সেটাও বলছি না।
তুমি যা বলবে সেটা আমি আগেই বুঝে গেছি আর বলতে হবেনা।
তোরন জানে যে বুঝতে চায় শুধু তাকেই বুঝানো যায় কিন্তু যে কিছুই বুঝতে চায়না তাকে কোন ক্রমেই বুঝান যায়না। কিছুক্ষন দুজনেই নীরব,তোরনই শুরু করে-
সেবারের ট্রেন জার্নির কথা তোমার মনে থাকার কথা রিবি,লোকে-লোকারন্য। কথায় বলেনা- ‘যেখানে বাঘের ভয়,সেখানে রাত হয়,’ তোমার প্রচন্ড বাথরুম চেপে বসে কিন্তু বাথরুমের যা অবস্থা বসা তো দুরের কথা দাড়ানোই মুশকিল। তুমি ফিরে এলে অথচ পুরুষরা দাড়িয়ে দিব্যি প্রয়োজন সারছে। পরেরটুকু তো তুমি জানই কি অবস্থা হল তোমার। কাপড় নষ্ট করে বাসায় ফিরলে।আচ্ছা বলতো সেদিন তুমি কাপড় নষ্ট করেছিলে কেন? আর সব পুরুষের মতো পারলে না কেন? শুনো রিবি নারীরা সব পারবে কিন্তু তাদের নিজনিজ অবস্থান থেকে। পুরুষরা অন্তরায় নয় নারীদের; নারীদের দৈহিক কাঠামোই তাদের অন্তরায়। আর পুরুষেরা যেটুকু অন্তরায় তৈরী করে তার বিরুদ্ধেসবার রুখে দাড়াতে উচিৎ। 
রিবি আমতা আমতা করতে থাকে।
তোরন তখনও ঘুমায়নি,শুধু এপাশ ওপাশ করছে অথচ পাশেই রিবি দিব্যি ফোঁসফোঁস শব্দে ঘুমুচ্ছে। অতীতের কত কথাইনা মনে পড়ছে তোরনের। রিবির পুরুষ বন্ধুর অভাব ছিলনা; তাদের সাথে ঢলাঢলি, রাতে ফেরা কি বিচ্ছিরি না লাগত; না আর ভাবতে পারছেনা। আস্তে আস্তে উঠে হ্যান্ড ব্যাগ থেকে শিশিটা বের করে, তারপর সোজা ঢেলে দেয় গলায়,বুকটা চেপে ধরে ধরাস শুয়ে পড়ে রিবির পাশে। সকালে রিবির ডাকে ধরফর করে উঠে,ততক্ষনে ন’টা বেজে গেছে; তাড়াহুড়ো করে অফিসে ছুট,এইতো গত দশ বছরের রুটিন।
সময়ের খেয়েদেয়ে কাজ নেই শুধু চলা আর চলা.........! 
তোরনের সময়ও বয়ে চলছে তেমনি।
আজ সকাল থেকেই মেঘটার গুমট ভাব,কখন যেন চুরমার করে ভেঙে পড়বে,ভাসিয়ে নিয়ে যাবে বাইরের সব কোলাহল যে কোন মহুর্তে; বাইরের আকাশটা থেকে রিবির মনের আকাশটাই আরও গুমট বেঁধে আছে;যেন এক্ষুনি ঢল নামবে, সব কিছু ভাসিয়ে নিয়ে যাবে।
খাবার টেবিল থেকে উঠতেই বৃষ্টি শুরু হল রিবির।
মহাশয়ের আজকাল ঘনঘন কোথায় যাওয়া হচ্ছে?
তোরন হা করে চেয়ে থাকে।
ভাঁজা মাছটি মনে হচ্ছে উল্টিয়ে খেতে জাননা?
তোরন তখনও নীরব।
গত পরশু তোমার অফিসে গিয়েছিলাম,স্বপন যা বলল তাতে বুঝলাম তুমি প্রায়ই ছুটি কাটাও।
এতক্ষনে তোরন বিষয়টা বুঝতে পারে। তারপর বলে-
বাবার প্রেসারটা ভীষণ আপ-ডাউন করছে।
আমাকে না জানিয়ে......(ঝাঝালো গলায় বলতে থাকে) থাকো তোমার সংসার নিয়ে!
মেয়ের দিকে ইঙ্গিত করে তোরন বলে-
মেয়েটা বড় হয়েছে এখন থামো।
তারপর তোরন নীরবে অফিসে চলে যায়।
মাঝ-রাতই এখন তোরনের প্রিয় সময়;রিবি ঘুমোলেই ছাদে এসে খোলা আকাশে তারার সাথে কথা বলে,বাতাসের সাথে কথা বলে; আঁধারের সাথে কথা বলে। বিজলীর তারগুলো কেমন শুয়ে আছে আরাম কেদারার মতো পিঠ বাঁকা করে; বাতিগুলো হিমের ছোঁয়ায় কেমন অস্পষ্ট চেয়ে আছে যেন অনেক দিনের চেনা। হৃদয়ের সাথে সব যেন একাকার হয়ে যায়। তার এ মধ্যবয়োসী মাঝ-রাতই তার পরম বন্ধু।তার জীবনের সব আঁধার ঘনীভুত হয়ে মিশে যায় মাঝ রাতের আঁধারের সাথে। কেউ দেখার নেই, বলার নেই,কওয়ার নেই; ইচ্ছে মতো হাসা যায়,কাঁদা যায়,আঁধার মুড়িয়ে ঘুমিয়ে থাকা যায়। ঘুমুচ্ছে তো দশ দশটি বছর ধরে, তবুও তৃপ্তি নেই,চাওয়া নেই, পাওয়া নেই; কোথাও কিচ্ছু নেই। মনের গভীরে শুধু এক হতাশা; হতাশাকে রাতের চাদরে মুড়িয়ে বয়ে চলেছে নিরন্তর। 
আস্তিকতার একটা বড় সুবিধে যে,জীবনের সাত রং মিলে একাকার হয়ে যখন কালো রং ধারন করে ; অন্ধকার হয়ে আসে পট-পটভুমি;তুলির আঁচড় হারিয়ে ফেলে সমূহ সৌন্দর্য, জীবনের সব পথ হয়ে পড়ে অদ্ভুদ-অচেনা; তখন অদৃষ্টের কাঁধে ভর করে প্রভু তোমারি চরণে......! তোরন তার চাওয়া পাওয়া লাগাম ছেড়ে দেয় অদৃষ্টের হাতে।
রিবি কোনদিন তোরনের মনের অবস্থা জানতে চায়নি,জানতে চেষ্টাও করেনি; কী অসহ্য দহন বুকের ভেতর তোরনের। তোরন তো কোন দিনই নেশা করতে চায়নি,কিন্তু আজ সে জানে ভদ্রতার খোলসে ঢাকা অন্ধকার তা কেবল নেশা দ্বারা ঢেকে রাখা যায,ভদ্রতা দিয়ে নয়, কুলীন সমাজে তা অচল বলে সে বেছে নিয়েছে এই মাঝ রাতকে। মাঝরাতে কুলীনের কৌলীন্য নেই,শুদ্রের শাদ্রিকতা নেই, সবাই সমান ; চলে সমান তালে।
রিবির জীবনটা চলেছে পাগলা ঘোড়ায় চড়ে দিগি¦দিক ছুটে চলার মতোই; এখানে পূর্ব মেঘের অজ¯্র ঘনঘটা; উত্তর মেঘের কোন আভাস নেই,ব্যঞ্জনা নেই, স্থায়ীত্ব নেই।
আজ সকালে তোরনের ঘুম এখনও ভাঙছে না দেখে রিবি হাঁক ছাড়ে-
‘সূর্য কি আরেকটা উঠছে নাকি? অফিসে যাবেনা?’
কোন সাড়া শব্দ নেই। মেয়ে রিনিকে ডাকতে বলে নিজেও বাইরে যাবার প্রস্তুতি নেয় রিবি। রিনির চিৎকারে রিবি হতভম্ভ হয়ে দৌড়ে আসে, রিনির হাতে একটি লেভেল-হীন শিশি,তবুও রিবি চিনতে পারে শিশিটি।
হাসপাতালে নেয়া হয় তোরনকে,এ যাত্রায় রক্ষা পেয়েছে ডাক্তারের ইঙ্গিত, রিবিকে বলে দীর্ঘ দিনের মাদক সেবনে এই অবস্থা; সুষ্ঠু শশ্রুসা ও রেস্টের প্রয়োজন। তোরন যখন চোখ খোলে, দেখে- রিনি ও রিবি তার মুখের দিকে অপলক চেয়ে আছে।
ডিমের কুসুম সূর্যো দেখ
ডুব দিল অস্থরবির দেশে।
মৌন প্রকৃতির বুক চিরে দেখ
পূর্ণ চাঁদ উদিত হল পূর্ব দিগন্তে।

শান্ত থাকে চাঁদ মামা যে
শান্ত থাকে অতিশয়,
শোভাময়ী চাঁদনি রাত 
হয় যে রোমাঞ্চ ময়।

নদীর বুকে চাঁদের আলো
আঁকছে দেখ আল্পনা।
ঘুমের ঘরে, তাইতো এত
স্বপ্ন ছোয়ার কল্পনা।

বিস্ময়ে তাকিয়ে মুগ্ধ আমি
তাকিয়ে শোভাময়ী চাঁদনির পানে।
রোমাঞ্চিত হচ্ছে চাঁদনি দেখ
পুলক হিরকে ক্ষনে ক্ষনে।

এত রূপ, এত বৈচিত্র্য, 
এমন গম্ভীর মুরতি।
আজ দেখ আমার মনে
জাগছে কত ফুর্তি।

চাঁদনি রাতের রূপ নিয়ে দেখ
জ্বলছে, মিটিমিটি চাঁদের সাথি তারা।
এই নিভূত পল্লীতে জন্ম আমার,
এখানেই বেড়ে ওঠা।
সাথী বসে বসে দোল খাচ্ছে দোলচেয়ারে। একা। ছাদে। পাশে একটা পানির বোতল। মেডিটেশনের একটা মিউজিক স্মার্টফোনে বাজিয়ে চোখ বন্ধ করে ইয়ারফোনে শুনছে। ছ’তলার উপরের ছাদ শুনশান। অভিজাত এলাকা বলে এ সময়ে আশেপাশে কোন শব্দ নেই বললেই চলে। হঠাৎ দুয়েকটা নিশাচর পাখি ফুড়ুৎ করে মাথার ওপর দিয়ে উড়ে যাচ্ছে ঠিকই, তবে তা চমকে দেয়ার মত কিছু নয়। নিচের দু’চারটা পোষা গাছে পাখিরা আবাস গড়তে পারেনা বলে কোনো কূজনেরও বালাই নেই। হেমন্তের হাওয়ার দমক সমুদ্রের ঢেউয়ের মত বিরতি নিয়ে ছাদের উপরে ভেঙ্গে পড়ছে।

ছাদে ফুলের টব রাখা, কাপড় শুকানো, ইত্যাদি গেরস্থালি কাজের বাড়তি সুবিধাটা টপফ্লোরের বাসিন্দা হিসেবে সাথীরা আদায় করে নিয়েছে। তাই বাড়তি একটা চাবি তাদের কাছে থাকেই। তবে গভীর রাতে নির্জন ছাদে উঠে বসার অভ্যাসটা সাথীর নতুন। মা-বাবা টের পেলে কখখনো তাকে অমন দুঃসাহসী কাজ করতে দিতেন না। তাছাড়া সাথীও সেরকম সাহসী মেয়ে নয় যে সন্ধ্যার পর ছাদে উঠবে। ইউনিভার্সিটিতে যাওয়া আসা কিংবা জরুরি কোনো কাজ ছাড়া সে দিনের বেলাতেও একা একা ঘুরে বেড়াতে স্বচ্ছন্দ বোধ করে না। শিহাবের সাথে রিক্সায় ওঠা কিংবা মাঝে মাঝে ঘুরে বেড়ানোর ব্যাপারটা ছিল ভিন্ন । কিন্তু সাম্প্রতিক সময়ে যে পরিবর্তনটা সাথীর মধ্যে ঘটেছে তার কোনো ব্যাখ্যা তার নিজের কাছেও নেই। রাত বারোটা পেরিয়ে গেলে সে কিছুতেই নিজেকে ধরে রাখতে পারেনা। আস্তে করে সামনের দরজাটা খুলে খালি পায়ে চুপি চুপি সিঁড়ি ভেঙ্গে সে ছাদে পৌঁছে যায়। ছাদের স্টীলের দরজাটা হাল্কা আওয়াজ করলেও তা ঘরের ভেতর পর্যন্ত পৌঁছায় না। আজও সে একই ভাবে এসে দোলচেয়ারে বসেছে।

শিহাব একদিন বলেছিল,স্বর্গের অনুভূতিটা কেমন বড় জানতে ইচ্ছে করে। সাথী ভ্যাবাচ্যাকা খেয়ে হা করে শিহাবের দিকে তাকিয়ে কিছু বলতে গিয়েও বলতে পারেনি। একটু ধন্দে পড়ে গিয়েছিল সে; শিহাব কি জাগতিক স্বর্গের ইঙ্গিত করল!করলেও করতে পারে, অমনটা অনেকেই করে। তবে সাথী তা গায়ে মাখেনি। কিন্তু না, শিহাবকে তেমন মনে হয়নি। আলো-আঁধারি রেস্তোরাঁয় মুখোমুখি বসেও স্বচ্ছ কাছের জানালার ওপারে বহু দূরের ধুসর আকাশের দিকে তাকিয়ে সে কথাটা বলেছে। সাথী এই অস্বস্থিকর হেয়ালিকে মুছে দিতে গিয়ে তড়াক করে বলেছিল, কফির কথা বলি?

শুধু অই দিনই নয়। আরও বেশ ক’বার শিহাবের দুর্বোধ্য আচরণ লক্ষ করেছে সাথী। মাঝে মাঝেই কেমন আনমনা হয়ে যায়। কখনও বলে, আচ্ছা সাথী, মানুষ যদি তারার মত দূর আকাশে মিটমিট করে জ্বলতে পারত! কিংবা, সমুদ্রের স্ফটিক জলের নিচে প্রবাল-বাগানে চুপ করে ফুটে থাকত! সাথী তখন মেকি বিরক্তি নিয়ে বলত, আচ্ছা তুমি আবার কবি হলে কখন থেকে? শিহাব উত্তরে শুধু মৃদু হাসত। 

রোজকার মত সাথীর ছড়ানো চুল থেকে থেকে উড়ছে, কখনও ডানে, কখনও বায়ে। দুয়েক গোছা আলগোছে ছুঁয়ে যাচ্ছে পেলব মুখমণ্ডল। সাথী চোখ বন্ধ করে অতলান্তিক সুরের সাগরে ডুবে আছে। ক্রমশ সে গভীর থেকে গভীরে তলিয়ে যাচ্ছে। সেই গভীরতায় তার দু’চোখ উন্মীলিত। মুগ্ধতা আর প্রশান্তিতে সে দেখতে পাচ্ছে তার ডানে নীল, বাঁয়ে নীল, সামনে নীল, পেছনে নীল, উপরে নীল, নিচে নীল। তার গা ছুঁয়ে যাচ্ছে অসংখ্য অজানা প্রজাতির বিচিত্র রঙের প্রাণী। সবগুলো প্রাণীই যেন তার সুহৃদ, কেউ শত্রু নয়। প্রতিটি প্রাণীর সাথে সেও এঁকেবেঁকে চলছে এক অপার্থিব সুর ও ছন্দের মূর্ছনায়। আবার মনে হয়, এ তো কোন প্রাণের সমাবেশ নয়। এ যেন শুধুই মায়াবী রূপ আর পরাজাগতিক পরশ। সে জানে আজও তেমনটি ঘটবে, আজও কেউ একজন আসবে। আজও আলতো করে কেয়ারী কেশে আঙুল বুলিয়ে দেবে কাফী রাগের প্রসন্নতায়। 

কোনো হুল্লোড় নেই, হুলুস্থুল নেই, এক সহজিয়া মেদুরতায় কেউ একজন প্রতিদিন এসে হাত রাখে সাথীর অবিন্যস্ত কুন্তলকাননে। আঙুলের মৃদু সঞ্চালনে সাথীর একটু শিহরণ জাগলেও সে আন্দোলিত হয় না, কিংবা আন্দোলিত হওয়ার তাড়াও অনুভব করে না। যার অদেখা সম্মোহনী শক্তির টানে সে প্রতিরাতে ঘরছাড়া হয় সেই রহস্যময় সত্ত্বাকে দেখার প্রবল কৌতুহলও তার কখনও হয় না। কিংবা এমনও হতে পারে, এরকম আধোপার্থিব অবস্থানে তার কিছুই করার নিয়ম নেই শুধু সুর-ছন্দ-স্পর্শের প্রকাশ-অক্ষম এক মোহ-মোক্ষমতাকে স্বর্গীয় নিরবতায় ধারণ করা ছাড়া। কিন্তু একটা আশ্চর্য ব্যাপার হল, কিছু বলতে না পারলেও যে কথা বা প্রশ্ন সাথীর মনের পর্দায় ভেসে উঠে তা সেই অন্য কেউ – যে তার চুলে বিলি কাটে – ঠিকই শুনতে পায়। সাথী তাকে দেখতে না পেলেও তাকে অনুভব করে, তার শব্দহীন কথা শোনে। যেমন সাথীর মনের পর্দায় একটি প্রশ্ন ভেসে উঠল, ‘আজ কেমন আছ?’ অবশ্য প্রশ্নটি হতেও পারত,’তোমাকে আমি দেখতে পাই না কেন?’ কিন্তু তা আধো-জাগতিক মোহ-মোক্ষমতার কারণে হয় না। অদৃশ্য মনোহর সঙ্গীটি ঠিকই জবাব দিয়ে দেয়, ‘খুব ভাল, তোমার কুন্তল আন্দোলিত করতে পেরে আমার খুব আনন্দ লাগছে। 

এই আধো-জাগতিক মোহগ্রস্থতার জন্যই হয়তোবা সে প্রতিদিন মধ্যরাত্রির ছাদকে বেছে নিয়েছে। দিনের বেলা সে বহুবার এ নিয়ে ভেবেছে। এমনটিও আশংকাও করেছে যে এটা কি তবে কোনো মানসিক রোগের লক্ষণ? নাকি কোনো অশরীরী আত্মার প্রভাব? কয়েকবার শক্ত পণও করেছে, আর নয়। কিন্তু কাজ হয়নি। রাত থিতু হতে থাকলেই তার শরীর-মন স্বয়ংক্রিয়ভাবেই গিয়ে হাজির হয়েছে ছাদের নিস্তব্ধতায়।

মধ্যযামের ঐন্দ্রজালিকতায় বেশ ভালই কেটে যাচ্ছিল নিভৃত প্রহর। কিন্তু সেদিনকার কথোপকথনের পর থেকে সাথীর বজ্রকঠিন তন্ময়তার পাক যেন ঢিলে হতে শুরু করেছে। অনিচ্ছাসত্ত্বেও অনেকগুলো প্রশ্ন চোখের সামনে দোল খেতে আরম্ভ করেছে সেই স্বর্গীয় স্নিগ্ধতার মাঝেও। 

ক’দিন আগে এমনই এক আধো-জাগতি শুন্যতার জগতে ভাসতে ভাসতে সাথী বলল অর্থাৎ মনের পর্দায় ফুটিয়ে তুলল, আমি যে হাজার রঙের ফুলঝুরি দেখতে পাচ্ছি – আমাকে ঘিরে আছে সবদিক থেকে, তুমি কি তা দেখতে পাও?
মনোহর শব্দহীন বলল, হ্যাঁ, কেন পাব না, কী নয়নাভিরাম!
রূপ-রস-গন্ধ-স্পর্শ তোমার ইন্দ্রিয়তে কি ধরা পড়ে?
হ্যাঁ, আলবৎ পড়ে।
আচ্ছা, রাতের ঘন নীল আকাশে যে তারার মেলা দেখা যায় ওখানে কি তুমি যেতে পার? সাথীর প্রশ্ন।
 Kaljoyee

 

অনস্তিত্ব মনোহর একটু হাসল হয়ত, কী যে বল, আমিতো ওখানেই থাকি। 
তাই? সাথী একটু চমকাল। আচ্ছা, পাতালের খবরও কি তুমি বলতে পার?
অবশ্যই পারি। সেও তারার মত এক রহস্যময় জগত। পাতালের সব খবর মানুষ জানে না। তবে হ্যাঁ নাগালের মধ্যে অগুনতি প্রবালের পাহাড় আছে; কেমন ফুলের মত ফুটে রয়েছে সব।
সাথীর সুরতন্ময়তা কি তখন সপ্তক স্পর্শ করল? কারণ মনোহরের কথা শুনে তার অনুভূতির সেতার দ্রুতলয়ে মন্দ্রিত হচ্ছিল। তবে কি......? তবে কি’র সাথে এক ঝাঁক প্রশ্ন ভেসে উঠল তার মনের পর্দায়। কিন্তু সে চাইছিল না এতগুলো প্রশ্নের ঘোরপ্যাঁচে পড়ে যাক মনোহর। 

সাথী না চাইলে কী হবে, চুলেবিলিকাটা মুগ্ধ মনোহর সবই পড়ে ফেলেছিল এক লহমায়। তাই পড়েছেও ঘোরপ্যাঁচে। এবার কী বলবে সে? কী বলবে শিহাবের কথা? তার ঠিকানা আকাশ নাকি পাতাল? সাথীর তবে কি’র মধ্যে তার নিজের সত্ত্বা নিয়েও একটি প্রশ্ন আছে – সে নিজেই কি শিহাব ? তারার রাজ্য থেকে নেমে এসেছে অনস্তিত্ব সত্ত্বা হয়ে? নাকি সমুদ্রের তলদেশের কোন প্রবাল সে? আরও অনেক তালগোল পাকানো প্রশ্ন – যেমন, সাথী নিজেই কি চলে এসেছে অসীম তারার জগতে কিংবা ঘন প্রবালসারির উপত্যকায়? না, মনোহর এই জটিল প্রশ্নমালার জটাজাল ছিন্ন করতে পারবে না। 

শিহাবের রহস্যময় অন্তর্ধানের অনেকদিন হয়ে গেল। সেদিন বর্ষামুখর শ্রাবণ সন্ধ্যায় বেশ ক’বার ফোন করেও ব্যর্থ হল সাথী। শিহাবের ফোন বন্ধ। অনিদ্রায় কেটে গেল সারা রাত। দিনের বেলা ইউনিভার্সিটিতে অস্বাভাবিক দেখাচ্ছিল শিহাবকে। ভালভাবে কথাও বলেনি সাথীর সাথে। অনেক চেষ্টা করেও তার বিমর্ষতার কথা জানতে পারেনি সাথী। সচ্ছল পরিবারের পড়ুয়া স্মার্ট ছেলে সে, কী এমন মগ্নচৈতন্যের স্বর্গ-মর্ত্যের ভাবনা নিয়ে পড়ল সে যে সাথী তার কুলকিনারা করতে পারছিল না। সন্ধ্যায় তাই আবার খোঁজ নিতে চেয়েছিল।

পরের ঘটনাগুলো ধারাক্রম অনুযায়ীই ঘটে গেছে। বন্ধু-সহপাঠী সবাই উদ্বিগ্ন। ভার্সিটি কর্তৃপক্ষের কানে খবরটা পৌঁছালে তারাও যথেষ্ট সহমর্মিতা দেখিয়েছে। শিহাবের বাবা-মাকে জিডিই করার পরামর্শ দিয়েছে সবাই। ঘনিষ্ট বন্ধুরা সাথীর চোখের জল মুছে দিয়েছে অনেকবার। এই উদ্বেগ ও উৎকণ্ঠার মধ্যেই প্রথম সবাই জানতে পারল সাথী ও শিহাবের মধ্যে একটা ভালবাসার সম্পর্ক ছিল। তাদের দুই পরিবার বিষয়টা জেনে যাবার পর কষ্টের আরেকটা মাত্রা যোগ হল। ছেলের শোকের আতিশয্য থাকা সত্ত্বেও শিহাবের মা-বাবা সাথীর মাথায় হাত বুলাতে বুলাতে চোখের জল আড়াল করেছেন। এদিকে আইনশৃঙ্খলা বাহিনীর লোকজন তাদের করণীয় সবকিছুইতো করেছে, সাথে আরেকটা ঘা-ও জুড়ে দিয়েছে। শিহাবের সম্ভাব্য জঙ্গীসংশ্লিষ্টতা খুঁজতে গিয়ে যখনতখন ঘনিষ্টজনদের ডেকে নিয়ে যাচ্ছে ডিবি অফিসে। শিহাবের পরিবারতো বলতে গেলে সারাক্ষণই পুলিশি তলবীর মধ্যে আছে। কিন্তু কিছুতেই কিছু হচ্ছে না। প্রাপ্ত তথ্যানুযায়ী শিহাবকে শেষবারের মত দেখা গিয়েছিল মহাখালী রেলগেটের কাছে। তার সহপাঠী বাদল ঘটনার দিন সন্ধ্যাবেলা শিহাবকে মহাখালীর ফুটপাতে দাঁড়িয়ে সিগ্রেট টানতে দেখেছিল। অথচ শিহাব ধূমপায়ী না। বাদল সন্ধিগ্ন মনে জিজ্ঞেস করাতে সে বলেছিল মনটা ভাল না তাই মিছেমিছি ধুঁয়া গিলছে। আর কোন গুরুত্ত্বপূর্ণ কথা তাদের মধ্যে হয়নি। শিহাবকে সেখানে রেখেই বাদল আব্দুল্লাহপুরগামী বাসে উঠে গেছে।

সাথী যখন মিহি সুরের মায়াজালে মন্দ্রিত, স্বভাবসিদ্ধ শুন্যযানে আরোহণ করে কাঙ্ক্ষিত আগন্তুক এসে নামে সাথীর নিঃসীম নিরব জলসাঘরে। সাথী বুঝতে পারে তার কেশরাশি এলিয়ে পড়ছে ঝর্ণার মত। এই মুগ্ধতার মাহেন্দ্রক্ষণে শুধু স্বর্গীয় নিরবতাই ধারণ করা ছাড়া আর কিছু করার নিয়ম নেই। তবুও এতদিনে সাথীর বজ্রকঠিন তন্ময়তা আড়ষ্টতা কাটিয়ে উঠেছে অনেকটা। অনিচ্ছায়ও প্রশ্নের মিছিল ভীড় করেছে তার মনের পর্দায়। সেদিন যদিও চায়নি মনোহর ঘোরপ্যাঁচে পড়ে যাক, কিন্তু আজ মনে হল সে জিজ্ঞেস করেই ফেলে, তুমি আসলে কে? তুমি কি শিহাব? তুমি কি স্বর্গের দেখা পেয়েছ? স্বর্গ থেকে নেমে আস প্রতিদিন?
আনমনা মনোহর সাথীর একশ্বাসে করা প্রশ্নগুলো পড়ে চুপ করে রইল। সে জানে সাথী সেদিন চায়নি মনোহর একরাশ জটিল প্রশ্নের মুখোমুখি হয়ে বিব্রত হোক। কিন্তু তারতো সবই জানা হয়ে গেছে। সাথীর তবে কি’র প্রশ্নগুলোর জটে সে এখনও গিঁটবদ্ধ। সে বুঝতে পারছে না তার কী করা উচিৎ। বিশেষ করে সাথীর অই প্রশ্নটাই তাকে জটিল ধাঁধাঁর মুখোমুখি করে দিয়েছে – তার পরিচয় কী? সেতো নিজেই জানেনা সে কে। সে বুঝতে পারেনা কেমন করে প্রতিরাতে তার অস্তিত্বহীন সত্ত্বা সাথীর অনিন্দ্যসুন্দর শুন্যতায় অবতরণ করে, কুন্তলসুরভিতে বুঁদ হয়, কথা বলে সাথীর সাথে।
এবার সাথীর মনের পর্দায় স্পষ্ট হয়ে ভাসে, শিহাব আমার চুলের গন্ধ প্রাণভরে শুঁকত। 
মনোহর এবারও কোনো মন্তব্য করে না। 
সে সুন্দর করে স্বপ্নের রংতুলি দিয়ে আগামি দিনের ছবি আঁকত আর আমি মুগ্ধতায় চোখ বুজে তা উপভোগ করতাম। 
সাথীর কথা শুনে মনোহর আরও জড়সড় হয়ে যায়।
একটু থামার পর সেতারের মূর্চ্ছনায় সাথীর মানসপটে আঁকাবাঁকা ক্লিষ্ট স্বরলিপি ভেসে ওঠে, কেন সে শেষবেলায় স্বর্গের ছবি আঁকা আরম্ভ করল, কেন সে সাত রঙ ছেনে শতসহস্র শেড তৈরি করে প্রজাপতির ডানায় ভর করে ঘুরে বেড়াতে চাইল...
মনোহর জুতসই উত্তর খুঁজতে খুঁজতে অস্থির হয়ে পড়লে তার অঙুলি সঞ্চালনও দ্রুত হয়ে পড়ল।
সাথীর বর্ণিল উদ্যানের আলোর স্ফুরণগুলোও তখন দ্রুতলয়ে রঙের বিভা ছড়াতে লাগল। তার মনে হল আলোর ছটা তীব্র থেকে তীব্রতর হয়ে উঠছে। 

হঠাৎ খট করে একটা শব্দ হওয়াতে সাথী কেঁপে উঠে চোখ খুলতেই দেখে মুখের সামনে উজ্জ্বল আলোর এক ফ্লাশলাইট। সে কিছু বলার আগেই তার বাবা পানির বোতলটা পায়ের কাছ থেকে উঠাতে উঠাতে বললেন, মা, বাসায় চল। এই গভীর রাতে এখানে কী করছিস? মায়ের বিস্ফোরিত চোখ ভয়ে পাথর হয়ে আছে। তিনি বললেন, কী সাংঘাতিক! কী করছিলি?
সাথী শান্ত কণ্ঠে বলল,স্বর্গে গিয়েছিলাম।
খুব জানতে ইচ্ছে করে এখনো কি তেমন আছো তুমি
খুব জানতে ইচ্ছে করে এখনো কি বাড়ে আমার প্রতি তোমার নৈশব্দের নিশ্চল অনুভূতি?
খেয়ালি আকাশ ছুঁয়ে যায় রক্তাক্ত ক্যাম্পাস, বৃষ্টি ভেজা মন মানেনা কোন নিয়মনীতি, প্রণয় 
কল্পনাতে প্রতিনিয়ত নিপুণ ছদ্মবেশ, দ্বীপান্তরিত পথে বিজলি ছুয়ে গেলে-ই বাড়িয়ে দেয় বিষণ্নতার অতৃপ্ত অভিমান;
স্পর্শের অন্তরালে হলুদ, কমলা, আকাশী, বেগুনী আহা কত রঙ!
যত রঙে ভিজিয়ে দিতে পারো তুমি স্নেহ- মায়াজাল
তত রঙ-ই খেলে যায় সিরাপে সাজানো স্মৃতির এ্যালবাম,
তত রঙের মিশ্রণে-ই সৃষ্টি হয় জলরঙ!
ইচ্ছের প্রলাপ ধূলোমাটির বুকে বেদনা আঁকে নিদারুণ
যেমন করে উত্তাল পাতাল ঢেউ খেলে যায় শ্রাবণের গাঙ,
তেমনি হতে পারো পাশান তুমি, পাশান তোমার অনুভূতির নির্যাস মন!

এখনো কানপেতে রাখি বাতাসে যতটুকু দৃষ্টি যায় সীমারেখায়
স্বতঃস্ফূর্তভাবে দৃপ্তিময় আভা প্রবালভাবে যেখানে থমকে দাঁড়াই
যতদূর গিয়ে টেমপ্লেটে যুক্ত হয় গাঢ় মেঘের উষ্ণতা,
ততবার-ই স্মৃতির পলক বয়ে আনে তোমার এক একটি ছলনার উদারতা
ততবার-ই বিরহের সমীকরণ মেপে নেয় আখি ভেজা বৃষ্টির গভীরতা।

এখনো আগলে রাখি কত উপমা, কত নিশীথিনীর সুর
আগলে রাখি নির্বাক বর্ণমালার বুকে জেগে উঠা ফুরসৎ মেঘ, 
তীব্র শীতের শিশির মাড়িয়ে সাজিয়ে নিই বিশ্বাসহীনতার মানচিত্র;
যেখানে এক একটি গল্প যেন এক একটি আকাশ ভাঙা শব্দ,
এক একটি শব্দ যেন বেয়নেটের এক একটি বিস্ফারিত রক্তস্রোত।

কিন্তু জানো নিরুপমা, এ অবধারিত রাত পূর্ণিমার আলোয় আলোকিত হয়ে সাজিয়ে নেয় পৃথিবীকে,
যেখানে এক একটি নক্ষত্র পৃথিবীকে এক এক রকমে সাজায়
সৃষ্টিলগ্ন থেকে এক এক রকমে ভালোবাসার প্রয়াস ঘটায়;
অথচ সে রাতও একসময় ঘুমিয়ে পড়ে পৃথিবীর বুকে,
আর আমি নিষ্প্রাণ চোখে তাকিয়ে থাকি তোমার ছলনার কল্পলোকের দিকে
এ অবহেলার শহরে জন্ম নেওয়া আজন্ম বিষাদের দিকে,
তবুও তোমার আসার প্রতিশ্রুতি বুকে এসে বিঁধে
তোমার নৈশব্দের স্মৃতিচারণ নিরুপায় তুলে আনে।

না হয় তোমার অপেক্ষায় আজো খুব ভিজবো
আশ্চর্য হয়ে চোখের বিস্ফারিত দৃষ্টিতে তাকিয়ে থাকবো,
দাঁড়ি, কমা, কোলন, ডেস কিছুই আজ আমাকে থমকে রাখতে পারবে না
তৃষ্ণাত্ব জলের নেশায় আর কাউকে এক ফোঁটা কষ্টও দিবো না;
যদি একটু আঁধার ফাঁক করে কাঁচ ভাঙা হৃদয়ের জোড়া দাও,
যদি একটু ভালোবাসার উচ্ছ্বাস সমীকরণ এ বুকের এপিটাফে নতুন করে সাজিয়ে নাও।।
লাশ পোড়া গন্ধ, পুরোটা শশ্মান জুড়ে শুধু লাশ পোড়া গন্ধ
আবার সচল করে তুলছে আমার পঞ্চইন্দ্রিয়কে
বহুদিন পর।
যে ইন্দ্রিয়ানুভূতিগুলো ক্ষয়ে গিয়েছিল কালের আঘাতে
কন্সট্রাকশনের আওয়াজে আওয়াজে আর পাথর কাটা শব্দে যা হয়েছে বধির,
ফ্লাডলাইটের বানভাসি আলোয় যা গিয়েছিল ভেসে
সেই ইন্দ্রিয়ানুভূতিগুলো
আজ আবার সচল করে তুলছে আমার পঞ্চইন্দ্রিয়কে, বহুদিন পর। 
গোলচত্বর থেকে গোঙালো একটি বিরহী চকোরী
২০ হার্জ শব্দ করে, আমি তা শুনতে পেলাম।
আমি শুনতে পেলাম সামনের মর্গ থেকে মাতাল ডোমদের গান।
সেদ্ধ হতে থাকা লাশের দেহ থেকে নির্গত অচেনা
অথচ বহুদিনের পরিচিত ঘ্রাণ
শিকারী কুকুর হয়ে শুঁকলাম।
আমি দেখতে পেলাম মর্গের সামনে সাজিয়ে রাখা সার সার কঙ্কাল। 
আর তার সামনে হাঁটুগেড়ে বসে থাকা শেয়ালের চোখের আলোয় 
আমি এ অন্ধকারটাকে আরো স্পষ্ট দেখতে পেলাম।
ঐ তো একটি কুকুর নদীর তীরে ছুটে গেল
বেওয়ারিশ লাশ; শীতলক্ষ্যায় ভেসে ওঠা আরেকটি বেওয়ারিশ লাশ।
আমার মুখ থেকে গড়িয়ে পড়ছে অন্ধকার। 
আমার সামনে দন্ডায়মান এক সাকী
যার নগ্ন হাত দুটো ঝলসে যাবে সূর্যের আলোয়
এই রাত্রির পর।
আবার উঠব জ্বলে দপ করে, দেখেনিয়ো
ছাই থেকে – দমে থাকা আগ্নেয়গিরির মুখে,
জল কাদা ফুঁড়ে, হলকা হলকা, অজানা অতল থেকে।

লণ্ড ভণ্ড করে – দেখে নিয়ো – অরণ্যের অদেখা
আঁধার থেকে ছুটেযাব দিগ্বিদিক লেলিহান হয়ে
জুজুর বসতভিটায় তখন শুধুই ফুল কি।

আর নয় চেপে ধরা হৃৎগহ্বরের টুঁটি, 
গিরি মুখে বসে থাকা স্থবির জগদ্দল পাথর – 
ভেতরে ঝাপটায় ডানা আকাঙ্ক্ষার পাখি
স্ফটিক জলে ভাসে সফেদ স্বপ্নের ছায়া।
আসবে তির বেগে আলোর ফলা, আসবে – 
খুঁড়ে ফুঁড়ে ছিঁড়ে যাবে প্রস্তর প্রাচীর।
গা-ঝাড়ায় প্রকাশ হবে অসাড় পিয়াস
আশার সমাধি থেকে প্রত্যাশার স্ফুরণ।

যতই জ্বলবে উঠে দৃষ্টির ঝিলিক
আঁধার আহুতি দেবে আপন আত্মার।
আঁধার থেকে জীবন শুরু 
আধারেতেই শেষ
আঁধারে থেকে খুঁজে বেরাই আলোকিত দেশ
বইয়ের মাঝে আলো আছে সকলেই বলে,
বইতে এখন মিথ্যের আলো আছে সর্বস্তরে।
আলো এখন পাইনা খুঁজে আঁধারেতেই বাস,
আঁধারেতেই হারিয়ে-গেছে নিজের ইতিহাস। 
আঁধার টাকে জড়িয়ে ধরে বাঁচার চেষ্টা করি ,
যদি একটু আলো দেখি তাকেই আকরে ধরি। 
এভাবেই জীবন আমার 
আলো আর আঁধার দিয়ে গড়া।
কেন এত ভালোবাস কেন এত অধীর থাকো উদাসিনীকেন জোনাকীর সাথে রাত জাগো ষষ্ঠদশী বালিকা ?শরতের আকাশের মতো হাসো কাঁদো ইচ্ছে মতো বাজাও বাঁশিরাতের আঁধারে, নেট পাড়ায় ষাটউর্ধ্ব বালকে চুপিচুপি ডেকে ডেকেমুখের ফেনা আঁচল তলে মুছবে কত ?বর্ষা শেষে চোখের কোণে বাদল ঝরলে কেমন
মা‌ঝে মা‌ঝে ম‌নের কো‌ণে জমা মেঘগু‌লো
বড্ড বে‌শি অভিমা‌নি থা‌কে।
রা‌তের বিষাদময় অন্ধকারের সুখগু‌লো
চাঁদের অা‌লো‌তে না দে‌খে
নগরীর নিয়ন অা‌লোর ঝাপসা ফ্রে‌মে
দেখ‌তে বেশ গুমট অতৃপ্ত সুখ পাওয়া যায়।
ছুট‌ছি অা‌মি ভীষণ ভা‌বে,
প্রা‌প্তিটা ছু‌তে যে‌য়ে দেখ‌ছি সবই যেন ম‌রি‌চিকা। 
গাঢ় রক্তাক্ত অন্তর বিষাক্ত যন্ত্রনার সুখ নেই
দুঃখ ‌বিলাশ ক‌রে। অার অা‌মি শুধু
তা‌ধিন তা‌ধিন নে‌চে যায়
নিরাশা নামক বি‌ভী‌ষিকায়।
হাত পেতেছি— হাত;
শেষ বিকেলের ক্লান্ত খেয়ায় নামছে ধূসর রাত।
চোখ ভিজেছে, চোখ;
আনকোরা সব দুঃখ জমে এবার পাথর হোক।
লুকিয়ে থাকে— মরণ!
যায়না কষা জীবন জোড়া অলীক সমীকরণ।

ফেরার বাতাস উপচে এলে অধীর হয়ে ভাবি—
হারিয়ে কোথায় গেল আমার ইচ্ছেঘরের চাবি!

রোদ মেলেছি— রোদ!
বিষাদ পুরীর উল্টো ধাবায় ঝলসে ওঠে ক্রোধ।
মন রাখছি মনে।
খোলা হাওয়ার নিবিড় ছোঁয়া, নীলাভ দংশনে—
মিলিয়ে যাচ্ছি, ঘোরে।
আগুন যখন ঘর পেরিয়ে স্তব্ধ বাগান পোড়ে—

গায় মাখি সে তপ্ত শিখা, গায় মাখি জল— নদী।
চাওতো ভেজাও। নয়তো পোড়াও, সবটুকু অবধি।

আনতে গিয়ে জল—
হাতড়ে যখন খুঁজে পেলাম— সমুদ্র অতল!
লবণজলের তীব্র ঝাঁঝে জীবন গুঁজে রাখি—
আশিরনখ অন্ধকারের আভায় বেঁচে থাকি।
বিপিন কাকার বিড়ির আগুন এখনও নেভেনি

বিপিন কাকার আঁধারগুলো অনুবাদ করে দেখেছি আমি,
হুজুগের বছরে বৃষ্টির মত কেঁদেছিল মা
ঝাউয়ের শাখার সাঁই সাঁই উড়েছিল গুলি;
আমাকে আড়াল করে বাবা পেতেছিল তার প্রশস্ত বুক।
মুঠো মুঠো চুল ওড়নার সাথে উড়েছিল দিদির চিৎকারে 
এতটা বছরে জ্বেলে দেখি সে সব,দেখি বিড়ির আগুনে-
ঘুমের মতন লেপ্টে আছে বাঁচার স্বপন,জমাট আঁধার।

পথ্যের আকালে গলাগলি ধরে পাঁচ বছরের মেয়ে
যেমনটা কেটেছে তার কুকুর ছানার সাথে যুদ্ধে শৈশবে।
ওভার-ফ্লাই ছিলনা বলে নিকষ অন্ধকার ছুঁয়ে
ঘুড়ির সুতোর মত ছেড়ে ছেড়ে জীবনের তল-
হেটেছে ফুটপাতে;সেও কী হয়েছে জয়-
মেয়ের মুখ-আগুনের তীক্ষন আঘাতে!

বিড়ির আগুন জ্বলে দুটো চোখে
রাত্রির কিনার ধরে গলে বেড়ার ফাঁকে পথিকের শ্বাস
তার কুটিরের মত থমকে দাড়ায় কিছু পথিকের কথা;
চিতার অনল দহে বাঁচবার শত গ্রাস।

আমি দেখেছি অনুবাদ করে আলোগুলো তার,
নিজেকে দিয়েছে সপে আঁধারের মন্ডপে
কড়াল-দাঁতে হাসে পিচাশ আঁধার,পড়ে থাকে অনুনয় প্রসাদ,
অদ্ভুদ! অদ্ভুদ রকম হাসিতে-
পুনঃজন্ম নেয় যেন মেয়েটি আবার।
বিড়ির আগুনে পুড়ে ভালবাসা
তারপর দাবানল পিতৃত্বের নিঝুম কাননে।

তারপর কিযে হল! কাঁসার বাসন-কোসন পুঁতে ফেলা,
খাবারের থালা নিয়ে দৌড় দৌড় খেলা,
আছে তো এখনও দৌড়ের উপড়
পেছনে আসছে ধেয়ে শুধু অন্ধকার নিথর।
সকালে ঘর পরিস্কার করতে গিয়ে ষ্টোররুমে পেয়েছিলো অনেক দিনের পুরনো একটা ডায়েরী। সাড়াদিনের কাজ শেষে রাত্রে সেদিন আর ঘুম আসছিলো না শায়লার। পাশের রুমে ছেলেমেয়েরা ঘুমাচ্ছে। রাত তখন প্রায় দেড়টা চারিদিকে আধাঁর, আর হালকা বাতাশ বইছে.. আকাশে ঘনঘটা মেঘ আর বিদ্যুৎ চমকাচ্ছে মনে হচ্ছে বৃষ্টি নামবে। পাশে ঘুমিয়ে আছে শাহেদ। অতক্ষণে জানালার পাশে গিয়ে শায়লা ডায়েরীর পাতা গুলো উল্টাতে উল্টাতে পেয়েছিলো ছবিটা। ছবিটা পেয়ে একটু থমকে গিয়েছিলো; ডায়েরীর ভেতরে পাতা আর পুরোনো খবরের কাগজটা অনেক হলুদ হয়ে যাওয়া পাতা গুলোতে আরেকবার হাত বুলিয়ে নিলো শায়লা। আজ একুশটা বছর পর ডায়রীটাতে আবার হাত বুলাচ্ছে শায়লা। সেখানে জ্বলে যাওয়া ছবিটা এখনো আছে, আর নামটা তো রয়েছেই। শুধু কি একটা নাম ছিলো এর মধ্যে! না,, বেশ কিছু অপরাধবোধের স্মৃতিও বোধহয় ছিল ওই খবরটাতে। চোখের সামনে ভেসে ওঠে নাহিদের সেই কলেজবেলায় ছবিটা। ছটফটে প্রাণচঞ্চল একটা মেয়ে, ছেলে মুখচোরা নাহিদ একমাত্র জব্দ হতো শায়লার কাছে। এমন এমন কথা বলতো মেয়েটা নাহিদের মত স্বল্পভাষীও কথা বলতে বাধ্য হতো। কারন নাহিদ অনেক লাজুক ধরনের তাই হয়তো! শায়লা যেন দায়িত্ব নিয়েছিলো, নাহিদকে একেবারে স্মার্ট, করবেই করবে। শায়লা দুষ্ট হেসে বলতো, এই নাহিদ তুই আবার এতো লজ্জা পাচ্ছিস, তার মানে আমার এত পরিশ্রম সব বিফলে গেলো! তোর পিছনে এত খাটনি আমার সব অরণ্যে রোদন মাটি হয়ে গেল। ওর কথার ঝাঁজেই আবার উজ্জীবিত হতো নাহিদ। শায়লা বলতো দেখ ঠিক পারবি একদিন। তোর মধ্যে সব কিছুই আছে, শুধু একটু বহিঃপ্রকাশ করতে হবে বুঝলি। নাহিদ একটু আপ্লুত গলায় বলেছিলো, শায়লা তুই আমার সবচেয়ে কাচের ভালো বন্ধু। গোটা কলেজ জানতো ওদের মিষ্টি বন্ধুত্বের কথা। বন্ধুরা মজা করে তাদের কতো নামে যে বলে রাগাতো ওদের তারি ও তানি। সেদিন ছিলো এমনই এক শ্রাবনের দুপুর। আকাশে রোদ আর মেঘের চলছে লুকোচুরি খেলা। 
শায়লার ঠোঁটে মিষ্টি হাসির আনাগোনা; নাহিদের চোঁখ তখনো এড়ায়নি ওর। শায়লা ফিসফিস করে বলেছিলো, আজ একটা আমার জিনিস কিনবো। তবুও নাহিদের মাথার মধ্যে ঘুরপাক খাচ্ছিলো, কি নিতে চায়.... শায়লা ভাবছে কি গিফ্ট দেওয়া যায়। ভাবতে ভাবতেই মনে পড়ে গেলো, সোজা চলে গেলো একটা লাইব্রেরির দোকানে। শায়লা মনে মনে বলেছিলো, নাহিদ লিখতে বেশ ভালোবাসে। ও লিখতেও চায় বেশ কয়েকটা লেখা লেখেছেও, ওর ডায়েরী খুব পছন্দ করে। কেনো জানি শায়লার চোঁখে যেন ভালোলাগার রেশ দেখেছিল নাহিদ। সেটা যে ভালোলাগা নয় বুঝতে পারেনি নাহিদ। সব গুলো ডায়েরী ছুঁয়ে দেখার পর বেশী দামের একটা ডায়েরী পছন্দ করেছিল শায়লা। শায়লা এডভান্স দিয়ে তখন 
বাড়ি ফিরেছিলো।
পরেরদিন ডায়েরী হাতে কলেজে ঢুকেছিলো শায়লা। সবাই চমকে উঠে বলেছিলো, কিরে এবার কি পুরপুরি কবি হয়ে গেলি। ডায়েরীর মড়ানো প্যাক করা ব্যাগটা নাহিদের হাতে দিয়ে বলেছিলো, এই নে এটা তোর গিফ্ট। নাহিদ জানতো না কিসের গিফ্ট বলতে,, শায়লা উত্তর দেয় নিজের বার্থডে সেটাও ভূলে গেলি? সেদিন এত কম কথা বলা ছেলেটা একবারে নিশ্চুপ হয়ে গিয়েছিলো মুহূর্তের মধ্যে। ওর দু'চোঁখ ছাপিয়ে জল নেমেছিলো। নাহিদ একটু হেসে বলেছিলো, আজকে এমন বিরল দৃশ্যের সাক্ষী হলাম আমি। বলতেই শায়লা বলে ফেলে,,,, ও আচ্ছা নাহিদ সাহেবের চোখেও দেখি নোনতা জল পড়ে তাহলে। নিজেকে সামলে নিয়ে নাহিদ বলেছিলো, কিন্তু এত দামি গিফ্ট আমি নিতে পারবো না। শায়লা রাগ দেখিয়ে বলেছিলো, লিখতে পারবি না সেটা স্বীকার করে নিলেই হয়, শুধু অজুহাত করতে হবে না। আর শোন গিফ্ট দেয়ার কখনো দাম হয় না। তখন শায়লা যথারীতি কলেজের পার্ট মিটিয়ে অর্নাস ভর্তি হয়েছিল বেসরকারী বিশ্ববিদ্যালয়ে। নাহিদও ভর্তি হয়েছিল ঢাকা বিশ্ববিদ্যালয়ে। সে সময় আগের মতো রোজ আর দেখা হতো না। তবে সপ্তাহে দু'একদিন অবশ্যই দেখা করতো ওরা দুজনে। কয়েকমাস পর শায়লাকে যেদিন প্রথম দেখতে এলো পাত্র পক্ষ সেদিনই মারাত্মক ঝগড়া করেছিলো নাহিদ আর শায়লা। কেন শায়লা এত কম বয়সে বিয়ে করে ফেলবে সেই নিয়েই তুমুল ঝগড়া। তারপরেই সেই অপ্রত্যাশিত কথাটা বলেই ফেলেছিল নাহিদ। যেটা এতদিনে একবারও কল্পনা করতে পারেনি শায়লা। তখন নাহিদ চিৎকার করে বলেছিলো, না তুই অন্য কারোর হতে পারিস না শায়লা। তুই আমার, আমি তোকে অনেক ভালোবাসি। কথাটা শুনে অবশ হয়ে গিয়েছিলো শায়লার হাত পা। গলা
শুকিয়ে গিয়েছিলো,
শ্রবনেন্দ্রিয়ও যেন অকেজো হয়ে গিয়েছিলো। নাহিদ এসব কি বলছে!! শয়লা কোনোদিন নাহিদকে প্রেমিক হিসেবে ভাবে নি।
কোনোদিন ভাবেনি নাহিদ ওর রাতের শয্যাসঙ্গী হবে, শায়লা ভেবেছিলো নিজে সেজেগুজে যাবে নাহিদের জন্য মেয়ে দেখতে। পৃথিবীর সবথেকে সেরা মেয়েটাকে ও খুঁজে নিয়ে আসবে ওর বন্ধুর জন্য। তবে এসব গল্পও ওরা বহুবার
করেছে। তারপরেও নাহিদ কি করে ওদের বন্ধুত্বকে অপমান করতে পারে? দু'চোঁখে ঘৃণা ফুটিয়ে শায়লা বলেছিলো, ছি...ছি...ছি... নাহিদ তুই আমাকে এতদিন এই চোঁখে দেখেছিলিস! আমি তো ভাবতেই পারছি না তুই এতটা নোংরা মন 
মানসিকতার। দুচোঁখের জলে চারিদিক ঝাপসা হয়ে যাচ্ছিলো শায়লার। একটা ছেলে আর মেয়ের মধ্যে প্রেম ছাড়া আর কোনো কিছু সম্পর্ক কি থাকতে পারে না? লজ্জা! লজ্জা করছে আমার, তোকে আমি এতদিন আমার ভালো বন্ধু ভেবেছি বলে। শায়লা একমুহূর্তও দাঁড়ায়নি সেখানে। বুকের ভিতরটা কেমন যেন মুচড়ে উঠছিল। বাড়ি ফিরেই বাবা মাকে বলেছিলো, শাহেদকে আমার পছন্দ হয়েছে, তোমরা দেখতে পারো। মা একটু চমকেই গিয়েছিলো। যে মেয়ে বিয়ের কথায় কান দিতো না। সেই মেয়ে আজ এক কথায় রাজি হয়ে গেলো! মা ভাবছে, যাক নিশ্চয়ই নাহিদ বুঝিয়েছে, শাহেদ 
ভালো একটা ছেলে, বিয়েটা
করে ফেলতে। তাই রাজি হয়ে গেছে। বেশ কয়দিন ধরেই আর কোনো যোগাযোগ নেই নাহিদের আর শায়লার। এরপর বিয়ের মার্কেটিং শুরু
হয়ে গেছে শায়লার। অথচ ওর সব থেকে কাছের
বন্ধুর পাত্তা নেই। অবশ্য
আর কি নাহিদ বন্ধু বলাটা সমীচিন হবে মনে হয় না!! তবুও ফোনটা করেই ফেললো শায়লা। নাহিদের বাড়ির নাম্বারে ফোন করেছিল কিন্তু পায়নি। বলেছিলো কথায় যেন গেছে! এই হঠাৎ কি ঘটে গেল, কেন নাহিদ ছোট করলো ওদের পবিত্র সম্পর্কটাকে।
 Kaljoyee

 

পরে আবার ফোন করলো অনেক কষ্টে সামলে নিয়ে ফোনটা কানে চেপে বললো, হ্যালো! ওপাশ থেকে ভদ্র মহিলা কণ্ঠ বলে উঠলো, তুমি শায়লা। আমার ছেলেকে ঘুরানোর সময় তোমার মনে ছিলো না, এখন আবার ফোন করে
আদিখ্যেতা দেখাচ্ছ? বলতেই ফোনটা মাঝপথে কেড়ে নিলো কেউ একজন। বেশ একটুক্ষন চুপ থেকে নাহিদ বললো, ইয়ে.. মানে মায়ের কথায় কিছু মনে করো না। আমি রফিকের কাছে খবর পেলাম তোর বিয়ের। যাবো রে, নিশ্চয়ই যাবো তোর বিয়ের আগেই যাবো। তোকে একটা গিফ্ট
আগেই দেবো। শায়লার কানে তখনো নাহিদের মায়ের কথাগুলো ভাসছিল। ছেলে ঘুরানোর শব্দটা যেন ওলটপালট করে দিচ্ছিলো ওর ভাবনা চিন্তাকে। ছি,,,ছি,, নাহিদ তারমানে নিজের মায়ের কাছে এমন কিছু বলেছে যে ওর মা শায়লাকে খুব খারাপ মেয়ে ভেবেছেন। আর ইচ্ছে ছিলো না নাহিদের মুখোমুখি হতে শায়লাল। বিয়ের ঠিক তিনদিন আগে সন্ধ্যেবেলা চমকে উঠেছিলো নাহিদকে সামনে দেখে। শায়লা তখন এক মনে হুমায়ুন আহামেদের কোনো একটা উপন্যাস পড়ছিলো। কি যেন উপন্যাস আজ আর মনেও নেই। পড়ছিলো একটু মনকে উষ্ণতার জন্য। তারপরে বাবার গলার আওয়াজে চোখ তুলে
তাকিয়েছিলো...বাবা হাসি হাসি মুখে বলেছিলো, নাহিদ এই তোর ছেলের মত কাজ? বাবা... শায়লার বিয়েতে তুইই নেই। কতো যে কাজ বলতো, শায়লার মা'তো রোজ একবার করে তোর নাম বলছে ছেলেটা যে কি করছে। নাহিদের মুখেও তখন মিশুক একটা হাসি.... কিন্তু আজ যখন নাহিদের মানসিকতা শায়লার সামনে পরিস্কার, আর ওর মায়ের বলা কথাগুলো ছেলে ঘরানো মনের মধ্যে রক্ত ঝরিয়েই চলছে তখন... আর আনন্দিত হতে পারলো না। তবুও শায়লা ক্লান্ত হেসে বলেছিলো, শুধু শুধু এত খরচ করতে গেলি কেন? নাহিদ বলেছিলো, বাহ্ রে একবারেইত তোকে উপহার দেবো। শায়লার দেয়া ডায়েরীটা নতুন একটা প্যাক করা খামে ফেরত দিয়েছিলো নাহিদ। আর বলেছিলো কোনোদিন দিতে পারবো কিনা জানিনা। তখন বাড়ির লোকের হাজার অনুরোধেও সেদিন খেয়ে যায়নি নাহিদ। তারপরের দিনই মর্মাহত খবরটা কাগজে বেরিয়েছিল।
নাহিদকে কে খুঁজে পাওয়া যাচ্ছে না..... নীচে নাহিদের চেহারার একটা বর্ণনা আর ওর একটা সেই পুরনো ছবি। খবরটা দেখা অবধি তোলপাড় চলছিলো মনের ভিতরে। বাড়ীর সকলের মন ভালো নেই। বাবা মায়ের মুখেও হাসি নেই। বিয়ে বাড়ির পরিবেশেটা যেন গাম্ভীর্য্যের চাদর বিছিয়ে দিয়েছিলো শুধু নাহিদের নিখোজের খবরটা। সেদিন শাহেদের বাড়িতে কিছু জানানো হয়নি বলেই বিয়েটা ক্রমে ক্রমে এগোচ্ছিলো। তবে ভিতরে ভিতরে ক্ষয়ে শেষ হয়ে গিয়েছিলো শায়লা। কি থেকে কিযে হলো, কোথায় গেলো ছেলেটা....কোথায়? ওর বাবা মা নাহিদের বোন এসে হাজির হলো শায়লার গায়ে হলুদের দিন। বাড়িভর্তি লোকের মাঝে যাচ্ছেতাই করে অপমান করে গেলো শায়লাকে। আজ ওর জন্যই নাকি নাহিদের এই অবস্থা। এর মধ্যেই চলছিলো সাড়া বাড়ীতে বিয়ের কাজ কর্ম। শাহেদের বাড়ি থেকে গায়ে হলুদের তত্ত্ব পৌঁছে গেছে শায়লাদের বাড়িতে। হলুদ শাড়ি পরে শায়লার গায়ে হলুদের মাখামাখি। ঠিক সেই মুহূর্তে তখন তমা, আর কেয়া ফিসফিস করে কথা বলছে, জানিস ওটা নাকি নিখোজ ছিলো না রে, নাহিদ নাকি সুইসাইড করেছে। আজ ওর ডেড বডি পাওয়া গেছে। এই মাত্রই টিভিতে দেখে আসলাম। কারণ ডেড বডির সাথে পাওয়া গেছে একটা সুইসাইড লেটার। আর তাতে লেখা ছিল, ওর মৃত্যুর জন্য নাকি কেউ দায়ী নয়। শুনে পাগলের মত কেঁদেছিল। মায়ের আঁচলে মুখ গুজে চোঁখের জল মুছেছিলো শায়লা। আশেপাশের লোক আঙুল দেখিয়ে দেখিয়ে বলেছিল, ওর জন্যই নাকি ছেলেটা আছ সুইসাইড করছে। কি লোভী একটা মেয়ে, ভালো ছেলে পেয়ে ড্যাং ড্যাং করে বিয়ের পিঁড়িতে বসে গেলো, মেয়েটা প্রেমিকের দিকে একটু ফিরেও তাকালো না। তখন শায়লা কাউকে বোঝাতেই পারছিলনা ওরা প্রেমিক প্রেমিকা একদমে ছিলো না। ওরা শুধু মাত্রই ভালো বন্ধু ছিলো, খুব কাছের
বন্ধু। নাহিদ এভাবে প্রতিশোধ নিলো ওর ওপরে, বিন্দু মাত্র বুঝতে পারেনি। শায়লাকে এভাবে সারাজীবনের জন্য অপরাধী করে দিলো। তখন বিয়ের আসরে কবুল পড়ার সময় বারবার শায়লার মনে হচ্ছিলো ওই বোধহয়, ওই দায়ী নাহিদের মৃত্যুর জন্য। কাউকে প্রেমিকের মত না ভেবে বন্ধুর মত ভালোবাসলে সেটাও যদি অপরাধ হয়! কেউ প্রোপোজ করলে, সেটাও অস্বীকার করলে অন্যায় হয়ে যায়! এই সব প্রশ্নগুলো শায়লার মাথার চিন্তাশীল কোষগুলোকে অকেজো করে দিচ্ছিলো ক্রমাগত। নাহিদ নাকি অনেক ঘুমের পিল খেয়ে চির ঘুমের দেশে পাড়ি জমিয়েছে। এভাবে অনেকটা বছর কেটে গেছে। অনেকটা বছর,,সংসার হয়েছে সন্তানেরা বড় হয়ছে। আজো রাতে ঘুমের মধ্যেও চমকে চমকে উঠতো। শাহেদ সবটা শুনে ওকে অনেক বুঝিয়েছিলো, এতে শায়লার দোষ নেই, নাহিদের বোঝার ভুল। ওদের বন্ধুত্বটাকেই ও প্রেম মনে করেছিল। শায়লাকে অনেক বুঝিয়েছে, তবুও নাহিদের মৃত্যুর দায় নিজের কাঁধ থেকে একটুও নামাতে পারেনি। তাই আজও নাহিদ স্বপ্নের মধ্যে বারবার হানা দেয়।
ভয় করে শায়লার আর
মনে হয় সে এই বুঝি অবিশ্বাসী হাসি হেসে
বলবে, সবকিছু তোর জন্যই এসব হয়েছে.... এই পরিনতির জন্য শুধু তুই একমাত্র দোষী! তুই... ডায়েরীর হলুদ বর্ণ হয়ে যাওয়া কাগজের ওপরে অঝরে জল পড়ে চলেছে শায়লার চোঁখের। ঝলসে যাওয়া সেই ছবিটা যেন বলে বলে ওঠে, কাঁদিস না
শায়লা, তোর একটুও দোষ
নেই, আমিই বেশি ভুল করে তোকে ভালোবেসে ফেলেছিলাম। ছবির ছেলেটার সেই মিষ্টি হাসিটা খোঁজার চেষ্টা করে আজো, চেষ্টা করে ওদের ধূসর
স্মৃতির মধ্যে থেকে রামধনু রঙের দিনগুলো খুঁজে বের করতে। আবার ওদের সেই বন্ধুত্বের আগেকার দিনগুলোকে ফিরে দেখতে চায় শায়লা। বারবার বলতে চায়, নাহিদ তুই আমার ভালো বন্ধু ছিলিস, শুধুই আমার একজন ভালো বন্ধু। তখন আকাশ থেকে যেন, বৃষ্টি নামলো অঝোর ধারায়। জানলার কাঁচগুলো ক্রমশ যেন ঝাপসা হয়ে যাচ্ছিলো। আর বৃষ্টির প্রতিটা ফোঁটা যেন শায়লাকে উদ্দেশ্য
করে কানে কানে বলেই চলেছে, তুই অনেক ভালো থাকিস। অনেক ভালো থাকিস....আবার আসবো কোনো এক নতুন ভোরে; তখন প্রেমিক হিসেবে নয় বরং ভালো একটা বন্ধু হয়ে। শাহেদের ঘুম ভেঙ্গে গেছে দেখে শায়লা ডায়েরী হাতে জানালার পাশে দাড়িঁয়ে আছে। শাহেদকে জড়িয়ে ধরে বলে এই শুনছো? বৃষ্টিরা এসে কি কি বলছে।
আমার জীবনে অপার্থিব বলে কিছু ছিলনা
যা দৃশ্যমান একষট্টিটি বসন্তে তার সবটাই পার্থিব
আমার জননী আর জনকের ভালবাসায় আমি দীপ্তবান 
আমি নই যীশুর মত ঈশ্বর পুত্র , নই নই বীর্যবিহীন 
এক গায়েবী জলজপত্রে উন্মোচিত গগন মাঝারে ।
আমি মিথ্যার আশ্রয়ে করিনা বসবাস অপার্থিব কুঠরিতে 
যেথায় পেঁচাগুলো বড্ড কঠিন সত্য হয়ে দেদীপ্যমান 
করতলে বক শালিখের হাক ডাক টিয়াদের পাকুড় খাওয়া 
নদীতে ভাসমান ডিঙ্গা অভিমানে ভোগে মৎস্যহীন বিচরনে 
নিশি গগন মাঝে শশী করে পূর্ণ যৌবনময় পার্থিব সময়ে 

সবচে অপার্থিব বিষয়াবলীই কিন্তু তীব্র পার্থিবতায় উজ্জ্বল 
সৃজিয়াছেন তোমায় যিনি , করবে অস্বীকার ? দুঃসাহসী বটে!
তবে করো অস্বীকার তীব্র ঝাঁঝালো ম্যাগনেটিক ফিল্ড 
ম্যানটেল কোরের তীব্র আকর্ষণ আর আকাশগঙ্গার নিশিদিন খেলা 
তাহলে তুমিই অপার্থিব একখণ্ড মেরুদণ্ডহীন ধুমকেতু 
চৌম্বকত্বের তীব্র দহনে দলছুট ঘরবাড়ী – সংসার বিহীন 
কি করুনা তোমায় , বেচে থেকেও করো মৃতের ভান ।
আমি যা কিছু ছুঁয়ে দেই , দেখি দুনয়ন ভরে তাই হয়ে ওঠে পার্থিব 
আমার কাঠামোর ভেতরে অদ্ভুত বিদ্যুতের সমাহার 
টের পাই রাতের পর রাত জেগে থাকে পরমেশ্বরের সন্ধানে ।।
অনর্থ পথ্য চারণ শেষে রিক্ততার বর্জ্য ভরা
বিনিদ্র প্রিয়তা নামলে মনে পড়ে-
আমার ভেতর আমি বলে
কিছু একটা কোন দিন ছিলো না।
ভুলো মনে ধূলোয় মোড়া দেয়ালটা
স্পর্শ করে খোঁজা হত-
ইতঃস্তত তাকিয়ে থাকার ভগ্নপ্রায় দিনগুলো।

ছাতের কোণায় এখন
বহু অধ্যবসায়ে গড়া ঝুলের বাসর,
নিরেট ভাগ্যের দামে কর্তৃত্বের কেনা
দামী দামী প্রশ্নগুলোর জবাব দিয়ে যায়।
চাঁদের পাশে জ্যোৎস্নার আঁকিবুকি
ছটা ফেলে অপারগ আক্রোশকে
ভেংচি কেটে বুঝিয়ে দেয়,
ফেরারী ছিলো আমার অপরাধ।

আমার মূর্তিমান পাথরটার চোখ জুড়ে
জ্বলজ্বল করে বিষাদ মাখা শিশিরগুলো,
আর্তনাদে নয়, হাতছানিতে নয়;
প্রাণান্তকর প্রচেষ্টার পর শুধু
ফিসফিসিয়ে বলে-
আমি মুক্তি চাই
টিটিং। টিটিং । তীক্ষ্ণ শব্দে ধরমর করে উঠলাম। মুঠোফোনে আলো জ্বলছে। একটু ধাতস্ত হতে বুঝলাম, বার্তা / ‘মেসেজ’ এসেছে। রাত তিনটা বাজে। বিরক্ত লাগে। এই গভীর রাতে সাধারনত ‘মেসেজ’ আসেনা। ‘স্প্যাম মেসেজ’ ব্লক করে দেয়া আছে। আর যাদের কাছে ফোন নাম্বার আছে, তারা কেউ সাধারনত এই সময়ে বিরক্ত করেনা। ‘ইনবক্স’ খুলে দেখি দেশ থেকে ‘মেসেজ’ এসেছে। আনিসের। আনিস আমার ছেলেবেলার বন্ধু। কিন্তু এই গভীর রাতে! 

সংক্ষিপ্ত মেসেজঃ

“দোস্ত, অনেক রাত হয়েছে। ঘুমাচ্ছিস নিশ্চয়ই। তাই আর ফোনে বিরক্ত করলামনা। একটা খারাপ খবর আছে। রাঙ্গা ভাই মারা গেছেন। কিছুক্ষন আগে। ঘুম থেকে জেগে ফোন দিস।” 
মেসেজটা আমি আবার পড়ি। আবার। বাথরুমে গিয়ে মুখে চোখে পানি দিয়ে ওযু করে আসি। তারপর আবার মেসেজ দেখি। হ্যা! ভুল দেখছিনা। এ সত্যি।

আনিসকে ফোন দেই। ধরেই ও কেঁদে ফেলল। 
“কি হয়েছিল রে?”
“ক্যান্সার”
“সে কি? কিছুই জানতাম না!” 
“আমরা কেউই জানতাম না। এমনকি ভাবী পর্যন্ত টের পাননি। একেবারে শেষ সময়ে এসে জানতে পারেন।”
“মানে কি? টের পাননি কিরে? ক্যান্সারের রোগীকে দেখলে চেনা যাবেনা?”
“সে অনেক কথা। রাঙ্গা ভাই মারা গেছেন ঢাকাতে। আমি আর সাজিদ যাচ্ছি সেখানে। ভাবী ওখানেই আছেন। কাল দিনের বেলায় তোকে জানানোর চেষ্টা করব। না পারলে পরশু। তুইতো আর এই মুহুর্তে দেশে আসতে পারবিনা, দোয়া করিস।” 

নামাযে দাড়াই। রাঙ্গা ভাইয়ের জন্য আল্লাহ্‌র দরবারে হাত তুলতে গিয়ে চোখের পানি বাধ মানলনা। 

ব্যালকনিতে এসে দাঁড়াই। ভোরের আলো ফুটতে এখনো বেশ দেরী। কিন্তু অন্ধকার নয় চারদিক। সবুজ জমিন শুভ্রতায় ঢেকে গেছে। গত ক’দিন ধরে টানা তুষারপাত হচ্ছে। সাদা রঙের হাওয়াই মিঠাইয়ের মত তুষারগুলো বাতাসে ভাসতে ভাসতে এদিক ওদিক ছড়িয়ে ছিটিয়ে পড়তে পড়তে মাটির উপরে সাদা কার্পেটের উচ্চতা বাড়িয়েই চলছে। 
অনেকেই বলে, বৃষ্টি নাকি আকাশের কান্না। তুষার কি তাহলে? জমাট বাঁধা কান্না?

(২) 

রাঙ্গা ভাই আমাদের রক্ত-সম্পর্কের কেউনা। কিন্তু আমাদের বন্ধু মহলে তিনি তার চেয়েও বড় কিছু। কখনো আমাদের শিক্ষক, কখনো খেলাধুলার সাথী, কখনো খেলাধুলার কোচ, কখনো বেড়াতে নিয়ে যাবার কেউ, কখনোবা দার্শনিক। আমাদের মধ্যে যাদের রক্ত-সম্পর্কের বড়ভাই ছিলনা, তাদের সবার কাছেই তিনি বড়ভাই। আবার যাদের বড়ভাই ছিল, তাদের জন্য আরেকজন বড়ভাই। 

সেই শৈশব, কৈশোর থেকেই তার সহচর্য আমরা পেয়ে এসেছি। এমন কি আমাদের থেকে দু-চার কিংবা পাঁচ-ছ বছরের যারা বড় কিংবা ছোট, তারাও তার স্নেহধন্য। আমাদের প্রজন্মের কাছে তিনি ছিলেন সার্বজনীন বড়ভাই। দেখতে বেশ ফর্সা ছিলেন, অনেকটা বিদেশী সাহেবদের মত। তাই তার আসল নাম হারিয়ে গেছে। বাপ-চাচারা তাকে ‘রাঙ্গা’ বলে ডাকতেন। আর আমাদের জন্য হয়ে গেলেন রাঙ্গা ভাই। 

মনে পড়ে, ছেলেবেলায় একবার পুকুরে গোসল করতে গিয়ে শামুকে পা কেটে গিয়েছিল। রক্ত দেখে আমি অজ্ঞান। রাঙ্গা ভাই আমাকে কোলে করে এলাকার ডিসপেন্সারীতে নিয়ে গিয়েছিলেন। তারপর বাড়িতে দিয়ে গিয়েছিলেন কোলে করেই। 

ক্লাস সেভেনে থাকতে একবার অংকে ফেল করেছিলাম। স্কুলে স্যারের আর বাড়িতে বাবার মার খেয়েছিলাম বেশ। রাঙ্গা ভাই এসে আমাকে অংক করানোর দায়িত্ব নিয়েছিলেন। বলেছিলেন “দ্যাখ, অংক টংক তো আমি তেমন বুঝিনা, তবে তোর সাথে কয়েকদিন বসে দেখি এই ব্যাপারটা বোঝা যায় কিনা।” বইএর উদাহরন দেখে আর বাজারের কেনা গাইড বই দেখে আমরা দুজনে সব অংক মেলাতে লাগলাম। ধীরেধীরে আমি অংকের মজা পেয়ে যাই। মাত্র মাসখানেকের মধ্যেই অংক না জানা রাঙ্গা ভাই অংক-ভীতু আমাকে অংক-প্রেমিক করে দিলেন! 

এসএসসি পরীক্ষার পরে কলেজে পড়ার উদ্দেশ্যে আমি যখন ঢাকায় যাই, রাঙ্গা ভাই অনেকগুলো কাগজ আর কলম দিয়ে বলেছিলেন “আমার তো আর কিছু দেয়ার সামর্থ নেই, এগুলো তোর কলেজের লেকচার তোলার কাজে ব্যাবহার করিস।”

কলেজ-বিশ্ববিদ্যালয় জীবনে যখনি বাড়িতে গিয়েছি, তার কাছে যাওয়ার আগে রাঙ্গা ভাই নিজেই এসে দেখা করেছেন। আগ্রহ নিয়ে আমার গল্প শুনেছেন। গ্রামের গল্প বলেছেন। সবসময় উৎসাহ দিয়েছেন। আমার বিদেশে স্কলারশিপের সংবাদ পেয়ে তিনি এমনভাবে পাড়াময় দৌড়ে মানুষকে খবর দিয়ে বেড়িয়েছেন, যেন তার নিজের ছোটভাইএর সংবাদ দিচ্ছেন। 

বিদেশে আসার পর প্রথম প্রথম নিয়মিত কথা হত, তারপর ধীরেধীরে কমতে থাকে। আমি ব্যাস্ত হয়ে পরি তারপরও, তিন-চার মাস অন্তর অন্তর কথা হত। সর্বশেষ দেখা হয়েছিল গতবছর, যখন দেশে গিয়েছিলাম। সেই একই রকমের হাসিখুশী মানুষ। দেশ থেকে আসার পরে সম্ভবত ফোনে মাত্র একবার কথা হয়েছে। অনেকদিন খবর রাখা হয়নি। তারপর আজ এই খবর!
বড্ড অপরাধী মনে হচ্ছে নিজেকে। কেন নিয়মিত যোগাযোগ রাখিনি! আমরা বড়ই স্বার্থপর! 

(৩) 

একটা বেসরকারী স্কুলে শিক্ষকতা করতেন রাঙ্গা ভাই। ইংরেজী পড়াতেন। সাথে ছিল গোটা দুই টিউশনী আর বাজারে ছোট একটা বইএর দোকান। জায়গা-জমিও ছিল কিছু। খেয়ে পড়ে চলে যেত ভালোই। ভাইবোনদের মধ্যে সবার ছোট ছিলেন। আর সবাই আলাদা হয়ে গেলেও মা’র সাথেই রাঙ্গা ভাই থাকতেন। বাবা ছিলেন না। ভাবী আর তাদের বছর দশেকের মেয়েটা নিয়ে ভালোই চলছিল। 

কন্সটিপেশনের সমস্যা ছিল গত কবছর ধরেই। আরো কিছু সমস্যা, কিন্তু পাত্তা দেননি কখনো। মাস ছয়েক আগে খুব বাড়াবাড়ি রকমের সমস্যা হচ্ছিল। খুব দুর্বল হয়ে যাচ্ছিলেন, ওজনও কমছিল। তখন ডাক্তার দেখিয়েছিলেন। জানতে পারলেন কোলোরেক্টাল ক্যান্সার! তা আর টিউমার অবস্থায় ছিলনা। মেটাস্টাসিস হয়ে ছড়িয়ে পড়তে শুরু করেছে শরীরের বিভিন্ন কোনে কোনে। খাওয়াদাওয়া পরিমিত ছিল, ধুমপান বা মদ্যপানের অভ্যাস ছিলনা। তারপরো এই রোগ বাসা বেঁধেছে। ডাক্তারের মতে, সম্ভবত ‘ফ্যামিলিয়াল অ্যাডেনোম্যাটাস পলিপোসিস’ পেয়েছিলেন উত্তরাধিকার সূত্রে। তা থেকেই।
 Kaljoyee

 


রাঙ্গা ভাই জানতেন চিকিৎসার খরচ হবে বিশাল। তার কথা চিন্তা করাও তার জন্য দুরহ। আর এই রোগতো ভালো হবেইনা, বরং তার চিকিৎসার খরচ যোগাতে গিয়ে তার মা কিংবা ভাবী হয়ত সব বেচে সর্বশান্ত হয়ে যেতেন। এই ভয় তাকে তাড়া করল। ক্যান্সারের কথা জানার পর কিছুদিন বিমর্ষ হয়ে বসে থাকতেন। কিছু জিজ্ঞাসা করলেও উত্তর দিতেননা। তারপর একদিন খুব হাসিখুশী মুখে বাড়ি ফিরে জানালেন, চা’এর উপরে বিশাল এক সরকারী প্রজেক্টে কিছুদিনের জন্য কাজ পেয়েছেন। সিলেটে। বাড়ি ছেড়ে যেতে হবে মাস দুয়েকের জন্য। স্কুল থেকে ছুটি নিলেন। প্রায় সবার নিষেধ অগ্রাহ্য করে সিলেট চলে গেলেন। 

বাড়ি থেকে যাওয়ার আগে কতগুলো কাজ করলেন রাঙ্গা ভাই। তার মা আর স্ত্রীর অজান্তে নিজের অ্যাকাউন্টএ জমানো টাকাগুলো ব্যাংকে তাদের অ্যাকাউন্টএ রাখলেন। বাজারের দোকানের কাগজপত্র ভাবীর নামে তৈরি করলেন। খুঁজেপেতে নিজের ঋন গুলো শোধ করলেন। 
কেউ জানত না ভিতরে ভিতরে তিনি কি করছেন বা কেন করছেন। বরং তার এই হঠাৎ সিদ্ধান্তের কারনে অনেকেই তাকে ‘গোঁয়ার’ বলে বকাঝকা করলেন। তার মা আর স্ত্রী পর্যন্ত রাগ করে দুইদিন কথা বন্ধ রাখলেন। মেয়েটা শুধু যাওয়ার আগে খুব বাপঘেঁষা হয়ে উঠেছিল। 
সিলেটে ছোট একরুমের বাসা ভাড়া নিয়েছিলেন রাঙ্গা ভাই। বাড়িতে সপ্তাহে একদিনের বেশি যোগাযোগ করতেন না। বলতেন যেখানে কাজ করেন সেখানে মোবাইলের নেটওয়ার্ক নেই। আসলেই কি তাই? হয়ত ইচ্ছে করেই ফোন বন্ধ রাখতেন। দুমাসের কথা বলে গেছেন, কিন্তু দুমাস পরে জানালেন, প্রজেক্ট আরো ক’মাসের জন্য বেড়েছে। তাকে থাকতে হবে। 
এর মধ্যে দুটো বই লিখেছেন। একটা ‘সহজ উপায়ে ইংরেজী শিক্ষা’ আর একটিতে ক’টি ইংরেজী ছোটগল্পের অনুবাদ সংকলন। প্রকাশকদের সাথে কথা এবং চুক্তি হয়েছে। এর সর্বস্বত্ত্ব যাবে তার স্ত্রীর নামে। 

দিনরাত লেখার পেছনে অমানুষিক পরিশ্রম করতে হয়েছে। কোথায় খাওয়াদাওয়া, কোথায় কি! শরীর একেবারে ভেঙ্গে হাড্ডিসার হয়ে গেছে। বাড়ি ছেড়ে যাওয়ার পরে তৃতীয় মাসে একদিন প্রতিবেশীরা ধরে সরকারী হাসপাতালে দিয়ে আসে। সেখানে মাসখানেক। ডাক্তার নার্সদের অনেক অনুরোধ কিংবা ধমকের পরেও রাঙ্গা ভাই তার বাড়ির ঠিকানা কাউকে জানাননি। একসময় তারা ঢাকাতে ক্যান্সার হাসপাতালে পাঠিয়ে দেয়। 
তার মৃত্যু সন্নিকটে। ডাক্তার বুঝতে পারলেন। তাকে জানালেন সে কথা। এই শেষ সময়ে অন্তত পরিবারের কারো পাশে থাকা উচিত। রাঙ্গা ভাই ভাবীকে খবর দিলেন। 

কত অভিমান, কত ক্ষোভ, কত দুঃখ ভরাক্রান্ত মনে ভাবী তার পাশে এসে দাড়ালেন তা শুধু ওপরওয়ালাই জানেন। কেন তাকে কিছু না জানিয়ে মিথ্যা কথা বলে এভাবে বাড়ি থেকে পালিয়ে যাওয়া হয়েছিল! সে কি তার চিকিৎসার চেষ্টা করতনা! রাঙ্গা ভাইয়ের কত সুহৃদ আছেন দেশে বিদেশে। তারাও সাহায্য করত। তাছাড়া এখনকার এই ফেসবুকের যুগে অসুস্থ মানুষের জন্য সাহায্য চাইলে কত জানা-অজানা মানুষ সাহায্যের হাত বাড়িয়ে দেয়।
রাঙ্গা ভাই হাসলেন। ভাবীর হাত ধরে বলেছিলেনঃ 

“মৃত্যু মানুষের জীবনের সবচেয়ে নিশ্চিত পরিনতি। আজ হোক কাল হোক মৃত্যুকে আলিঙ্গন করতেই হবে। সেই মৃত্যু ভয়ে ভীত হয়ে মানুষের কাছে হাত পাতব! আমি জানতাম, তুমি আমার চিকিৎসার চেষ্টা করতে। তার জন্য সব কিছু বেচে দিয়ে নিঃস্ব হয়ে যেতে। তারপরও আমাকে ধরে রাখতে পারতেনা। একসময় মনে মনে আমাকে অভিশাপ দিতে। বলতে, নিজে তো মরলই আমাদেরও জীবন্ত মেরে দিয়ে গেল। আমার মেয়ে আমার প্রতি অভিযোগ কিংবা ঘৃনা নিয়ে বড় হত। আমি তা চাইনি। তাই তোমাদের কিছু জানাইনি।” 

ব্যাঙ্কের কাগজপত্র আর বইয়ের স্বত্ত্বের কাগজপত্র ভাবীর হাতে দিয়ে বললেন “এর বেশি আর কিছু দেয়ার সামর্থ আমার নেই। দুঃখ করোনা। একটাই জীবন। যতদিন বেঁচে ছিলাম আনন্দ নিয়ে বেঁচে ছিলাম। আল্লাহপাক সাক্ষী, কোনদিন কারো হক নষ্ট করিনি। হারাম উপার্জন করিনি। তুমিও সত্যের পথে থেকো। আমার মেয়েটাকে সঠিক পথে সত্য-মানুষ রূপে গড়ে তোলো। তোমাদের উপর কোন ঋনের ভার চাপিয়ে দিয়ে যেতে চাইনি। দেখো, ঋনের বোঝা মাথায় নিয়ে ঘোরা ‘অবিশ্বাসী’ অবস্থার চেয়েও ভয়ানক। মৃত্যু তো আসতে পারে যেকোনো সময়ে। শেষ সময়ে তওবা নসীব হলে ‘‘অবিশ্বাসী’ অবস্থার থেকেও মুক্তি পাওয়া যেতে পারে, কিন্তু ঋন পরিশোধের শেষ সুযোগটুকুও হয়ত আসবেনা। ঋনের চেয়ে ভয়ানক বোঝা বা ভার তাই এই জগতে আর নেই।” 

(৪) 

রাঙ্গা ভাইয়ের জীবনের শেষদিন গুলোর এসব কথা আমি কিছু শুনেছিলাম আনিসের কাছে, কিছু ভাবীর কাছ থেকে। তার মৃত্যুর মাস তিনেক পরে আমার দেশে যাওয়া হয়েছিল। শুনে খুব খারাপ লাগছিল, আবার অসম্ভব ভালোও লাগছিল। কি বিশাল আত্মমর্যাদাবান একজন মানুষ! তাকে আমি শ্রদ্ধা করতাম একজন গুরুজন এবং পরোপকারী মানুষ হিসেবে। কিন্তু আমি জানতাম না মানুষ হিসেবে সাধারনের চেয়ে কত বেশি মহান তিনি ছিলেন।

ভাবীকে একটা প্রস্তাব দিয়েছিলাম, মেয়েটার পড়াশুনার খরচ চালানোর আগ্রহ প্রকাশ করে। ভাবী শুধু হেসে বলেছিলেন “না ভাই, তা আমি আপনাকে করতে দিতে পারিনা। যে মানুষটা জীবনের শেষ মুহুর্ত পর্যন্ত কারো কাছে হাত পাতেননি, এমন কি কেউ নিজ থেকে দয়া দেখাতে আসবে বলে নিজের প্রাণঘাতী রোগ সম্পর্কেও কাউকে বলেননি, তার মেয়ের জন্য কিভাবে আমি সাহায্য নিতে পারি?!” 

বড় লজ্জা পেয়েছিলাম। ঠিকই তো। রাঙ্গা ভাইয়ের পরিবারের কাউকে ‘সাহায্য করতে চাওয়া’ আমার মত সাধারনের জন্য ধৃষ্টতাই। এ জগতে কিছু মানুষ আসেন, তারা শুধু দিতেই জানেন, নিতে জানেননা।
এশা তাকে বলে,
– ভিক্ষা করো না, পড়াশোনা কর।
সে অবাক হয়ে এশার দিকে তাকায়,
– পড়াশোনা করলে কি ভাত পাওয়া যায়?
এশা বলে,
– হ্যা, তুমি আমাদের কাছে পড়তে এসো। আমরা প্রতিদিন দুপুরে ভাত খাওয়াই।
– কতোক্ষণ পড়াইবেন?
– দুই ঘন্টা।
সে মনে মনে হিসাব করে, তারপর বলে,
– দুই ঘন্টা ম্যালা সময়, পুষবো না। ট্যাকা কম হইলে মায়ে রাগ করব।
– আমরা তোমাকে প্রতি মাসে টাকাও দেব। তোমার মা কে বলো, কেমন?
– কতো ট্যাকা দিবেন?
দর কষাকষি তে এশা তখন ক্লান্ত হয়ে পড়েছে, তবু ধৈর্য্য ধরে বলল,
– পাঁচশর কম দেব না।
সে আবার মনে মনে হিসাব করলো।
– আইচ্ছা, আমু নে।
এমনভাবে বলল যেন অল্পে রাজি হয়ে এশাকে করুণা করেছে। এশা ওকে নিয়ে দোকানে গেল। এডভান্স কিছু না দিলে আবার মনে থাকবে না স্কুলে আসার কথা। জিজ্ঞেস করল,
– দুপুরে খাওয়া হয়েছে?
– না, হয় নাই।
বেশি টাকা ছিলো না এশার কাছে, অলটাইম বাটার বন কিনে দিলো একটা। সেটা নিয়ে সে চলে গেল। একটা হাসিও উপহার দিলো না। এশার মনটাই খারাপ হয়ে গেল। ওদের মতো বাচ্চাদেরকে নিয়েই তো সে কাজ করে।
ওর বয়স ৬/৭ বছর। এই বয়সী বাচ্চাগুলো সাধারণত কোমলমতী আর মিষ্টি হয়। হ্যা, তবে পথশিশুরা ১৫/১৬ বছর বয়সে রুক্ষ আর নিষ্ঠুর হয়ে যায়, তাও এশার দেখা। তবে ৬/৭ বছর বয়সেই এতোটা রুক্ষ সাধারণত কেও হয় না। এই ভিন্নধর্মী শিশুটিকে এশার ঠিক পছন্দ হলো না।
পরেরদিন ক্লাস করাচ্ছে এশা। সেই বাচ্চাটিও এসেছে। দেখা গেলো এশার কিছু ছাত্র-ছাত্রী চেনে বাচ্চাটিকে, কিন্তু মনে হলো ওরা ওকে খুব একটা পছন্দ করে না। কারণটাও এশা বুঝতে পারলো কিছুক্ষণের মধ্যেই। আধা ঘন্টা পার হতে না হতেই সে একটি ছেলের সাথে তুমুল মারামারি বাধিয়ে দিলো। অনেক কষ্টে এশা থামাল ওদের। ওকে নিয়ে সে একপাশে চলে এল। বলল,
– তোমার নাম যেন কি?
– জামিলা।
– জামিলা, তুমি ওকে মারলে কেন?
– অয় আমার মায়েরে গালি দিছে।
– ও একটা পচা কাজ করেছে, কিন্তু তুমি তো ওকে মেরে আরো পচা কাজ করলে, তাই না?
– আমার মায়েরে যে গালি দিব, তারে আমি আস্তা রাখুম না।
এশা অনেকক্ষণ ধরে তাকে বুঝালো, কিন্তু কোনোই লাভ হলো না। মনে হলো তার কথাগুলো একটি কঠিন পাথরে লেগে ফিরে আসছে, ভেদ করতে পারছে না কিছুতেই।

ক্লাস শেষ করে এশা সবাইকে খেতে দিলো। সে দেখলো, জামিলা একদৃষ্টিতে তাকিয়ে আছে প্লেটের দিকে, খাচ্ছে না। ওর কাছে যেয়ে বলল,
– কি হয়েছে? খাচ্ছ না কেন?
জামিলা কোন কথা বলল না।
– ক্ষুধা নেই?
এবারও সে নিশ্চুপ। একটুপর বলল,
– আমি একটু আইতাছি।
এই বলে সে বাইরে চলে গেল। একটু পর একটা পলিথিন এনে প্লেটের খাবার গুলো পলিথিনে ভরে ফেলল। ততোক্ষণে বাকি বাচ্চারা পেট ভরে খেয়ে উঠেছে। এশা জামিলার কাণ্ডকারখানা দেখে একটু অবাক না হয়ে পাড়লো না। কারণ জিজ্ঞেস করায় কোন উত্তর পেল না। পরেরদিনও জামিলা একই কাজ করলো, ভাত পলিথিনে ভরে নিলো। এই দুইদিনে এশা তাকে একটিবারও হাসতে দেখেনি। সবসময় কেমন যেন অন্যমনস্ক। যে কথায় অন্য বাচ্চারা হেসে কুটিকুটি হয়, সে কথায়ও সে মুখ ভোতা করে ফ্যালফ্যাল করে তাকিয়ে থাকে।
 Kaljoyee

 

তৃতীয় দিন ক্লাস শেষ হওয়ার পরের ঘটনা। সব বাচ্চাদের সাথে জামিলাও চলে যাচ্ছিলো, এশা পেছন থেকে ডাকলো,
– জামিলা, একটু এদিকে আস।
সে আসলো। এশা পাশের জায়গাটা দেখিয়ে বলল,
– এখানে বস।
এশার পাশে নির্ভয়ে বসলো সে। এশা ওর মাথায় হাত বুলিয়ে জিজ্ঞেস করল,
– তোমার বাসা কোথায়?
– বেরিবান্দ।
– বাসায় কে কে আছে?
– আমার মায় আর ছোট দুই ভাই।
– মা কি করে?
– কিছু না।
– কিছুই করে না?
– না।
– কেন?
– মায়ের অসুখ।
– কি অসুখ?
– জানি না, বিছানার তন উঠতে পারে না।
– কতোদিন ধরে অসুখ?
– ম্যালা দিন। ২-৩ বচ্ছর হইব।
– তোমার বাবা কোথায়?
– মায়ের অসুখ হওয়ার পর বাপে কই জানি চইল্যা গেছে।
– তোমাদের চলে কিভাবে?
– আমি ট্যাকা আনি, আমার ট্যাকায়ই চলে।
– এই ভাত কি তোমার মা আর ভাইদের জন্য নিয়ে যাও?

জামিলা হ্যা সূচক মাথা নাড়লো। তার মুখ অসম্ভব গম্ভীর হয়ে গিয়েছে। এশা তাকে এক হাত দিয়ে বুকে টেনে নিলো। সে অঝোরে কাঁদলো। এতো কষ্ট ঐ ছোট্ট বুকটার ভেতরে কিভাবে জমে ছিলো কে জানে! একটু পর সচেতনভাবে চোখ মুছে উঠে দাঁড়ায়, বলে,
– আমি যাই, ভাই দুইডা না খাইয়া আছে।
এশা কিছু বলল না। জামিলা হাঁটা শুরু করলো। এশা শুধু তাকিয়ে দেখলো, সংসারের বোঝা কাঁধে নিয়ে হেঁটে যাচ্ছে একটি শিশু!
যে সময়টা শিশুরা খেলাধুলা করে কাটায়, সে সময়টা জামিলা পরিবারের জন্য অর্থ উপার্জন করে! যে বয়সে শিশুরা পরিবারের আদর পাওয়ার চিন্তায় উদগ্রীব থাকে, সে বয়সে জামিলা পরিবারের মুখে খাবার তুলে দেওয়ার চিন্তায় মগ্ন থাকে। দায়িত্বের ভার সামলাতে সে তার আবেগ- অনুভূতিটুকুও পায়ে পিষে ফেলেছে, গলা টিপে মেরে ফেলেছে নিজের শৈশবকে! অভিজ্ঞতার ঝুড়ি নিয়ে ৭ বছর বয়সী জামিলা বিচরণ করছে সেই একই চারণভূমি তে, যেখানে তোমার আমার ৭ বছর বয়সী বোন পুতুল খেলায় মত্ত!
এরপর থেকে জামিলা আর স্কুলে আসে নি। কেন আসে নি তা জানে না এশা। বাচ্চাদের কাছ থেকে তেমন কোন তথ্য পায়নি সে ওর ব্যপারে। তারপর কাজের ব্যস্ততায় ভুলেও গিয়েছিলো ওর কথা। মাঝেমাঝে মনে পড়ে, বুকটা হু হু করে ওর জন্য। এই ব-দ্বীপেই কতো শত জামিলারা আসে যায়, কয়জনের কথা আমরা জানি? ওর জন্য কিছু করতে পারেনি ভেবে এশার কষ্ট হয়, কিন্তু কিছুই তো করার নেই। সুতা কাটা ঘুড়ির মতোই ছন্নছাড়া ওরা, ওদের কি আর খুঁজে পাওয়া যায়? তাই ভুলে যাওয়াটাকেই সঠিক সিদ্ধান্ত বলে মনে হয়েছে তার। আসলে সত্যিকথা বলতে, জামিলাদেরকে কেও মনে রাখে না।
একদিন আমিও অনন্তনিদ্রায় নিদ্রাত হবো,যেখানে চিৎকার করে বলা যায়না আমি মুক্তি চাই,কোথায় গেলে শান্তি পাই।একদিন আমিও অনন্তনিদ্রায় নিদ্রাত হবো,যেখানে থাকবে না জীবন নাশের ভয়,থাকবে না কোন সংশয়।একদিন আমিও অনন্তনিদ্রায় নিদ্রাত হবো,যেখানে থাকবে না আর কোনোরকম চাহিদা
"ইহলোকে বাস করি। ” এ ভ্রম যৰে কাটিল
সময় যে পার হয়ে দ্রুত পায়ে হাঁটিল
মনে মনে বলি, “আহা কত কষ্ট হেখায়” 
স্রষ্টা তব হাসে, বলে, "যাবিটা কোথা?” 
স্বর্গে নাকি নরকে কোথা চাস তুই?
উভয়েরই স্থান যেথা থাকিস যে তুই।

দিবা স্বপ্ন দেখে আমি ঘুম থেকে উঠি, 
চোখ মেলে তাকাই কোথা স্বর্গ নরক খুঁজি।
স্রষ্টা তবে মিথ্যা বলে জানা নাই মোর 
হা হা, কী রঙ্গ হেথা লাগে ভীষণ ঘোর।
হঠাৎ সামনে আসি আলোর ঝটা পরে
বলিলেন, “ হে মূর্খ বোকা তাকা আকাশ পানে”
বলিলাম, “কেন তাহা করিতে যাৰ হায়?
মাটিই ভালো হেথায় তাকাই কোনো চিন্তা নাই।”
স্রষ্টা তবে হাত উঁচিয়া নির্দেশ দিলেন মোরে, 
" বই পড়ে হে মূর্খ বোকা, জ্ঞান করো যে গ্রহে।
পৃথিবীতেই দুঃখ কষ্ট, এ ধরাতেই সব
সকল সুখে, বেদনার এ ধরাতেই রব।
পার্থিব সুখের অন্বেষণে আমি 
খুঁজেছি তাহারে নিস্তব্ধ দিবারাতি 
আলো আঁধারের সহস্রবার পালাবদলে 
পেয়েছি একটুকরো ভালোবাসার জ্যোতি 

অবেলায় ছুঁয়েছে ফাগুনের হাওয়া 
ফুটেছে মায়াময়ী বাহারের সন্ধ্যা মালতি 
রংধনুর রঙে ভিজেছে মন মন্দির 
বেজেছে প্রেমের সুরে মধুময় গীতি 

ভেবেছি রবে হাত ছুঁয়ে পাশাপাশি 
মিষ্টি সকাল কিংবা জোসনার নিঝুম রাতি 
সত্যি না হলেও ছায়ার মায়া হয়ে 
আঁধারে জ্বালাবে মায়ার আলোক বাতি 

সুখের স্রোতে ভেসেছি বহুকাল 
ভাবিনি সময়ের দৌড়ে ভিন্ন হবে পরিণতি
বুঝেছি বহুদূর পথ পাড়ি দিয়ে এখন 
পার্থিব সুখ স্মৃতি হবে এই ছিল বাস্তব নিয়তি
নার্গিসকে আজ অন্যরকম লাগছে।
সাজঘরে চন্দনকাঠের বিশাল ফ্রেমের আয়না। তাতে বার বার নিজের চেহারা দেখছে। ঘুরে ফিরে। ডানে বামে। সামনে পেছনে। নিজেকে দেখছে নার্গিস। ধীরে ধীরে যৌবন হারাচ্ছে। তাও বুঝতে পারছে। নিজেকে বিশ্বাস করতে পারছে না। চোখের নিচে কালি পড়েছে। সুন্দর মুখের আদলটা দিন দিন ফ্যাকাসে হচ্ছে। শরীরের চামড়া কুঁচকে যাচ্ছে। বয়স যাই হোক। আরও কত কাজ বাকি। ইচ্ছে আর চাওয়া পাওয়ার তো শেষ নেই। আর মাত্র একটা সিড়ি। যৌবনটাকে ধরে রাখতে পারলে জীবন বিলাসের স্বপ্নটা পূর্ণতা পেতো। 

প্রসাধনি যতই ব্যবহার করুক, নিজের শরীরের ভেতরের রহস্য তো আর নিজে অস্বীকার করতে পারে না। সুরম্য সাজঘর। হাজারো রকমের দেশী বিদেশী প্রসাধনী। রুপচর্চার জন্য একজন অভিজ্ঞ বিউটিশিয়ান সারাক্ষণ নিয়োজিত আছে। ইমরান সাহেব বলেছেন, প্লটটা হয়ে গেলে দু’জন করে দেবেন। প্রাপ্তি অপ্রাপ্তির সাথে মনের পরিপূর্ণতা না থাকলে স্বাস্থ্যহানি হতেই পারে। বার্ধক্য উঁকি দিতেই পারে। মনের সাথে যুদ্ধ করে কি যৌবন ধরে রাখা যায়? 

নার্গিসের ভাগ্যটাও ভালো। নার্গিসকে দিয়ে ভাগ্যের চাকা ঘুরাচ্ছেন ইমরান। নার্গিসের ওপর নির্ভর করে ইমরান সাহেব একের পর এক সিড়ি টপকাচ্ছেন। এটা বোকামি নয়, বরং দূরদর্শী চিন্তার ফসল। স্বপ্ন চূড়ায় পৌঁছানোর সিঁড়ি। নার্গিস ইমরান সাহেবের বউ হয়ে ঢাকায় এলো। তারপর থেকে কপালটাও খুলতে শুরু করলো ধীরে ধীরে। 

এতসব একদিনে হয়নি। ইমরান সাহেবকে অনেক কাঠখড় পোহাতে হয়েছে। তিল তিল করে তৈরি করে নিতে হয়েছে নার্গিসকে। আজকের নার্গিসকে এভাবে তৈরি করা যেতো না, যদি না উপরওয়ালা নার্গিসকে এত সুন্দর করে সৃষ্টি না করতেন। সৃষ্টিকর্তা নার্গিসের প্রতিটি অঙ্গ-প্রত্যঙ্গ নিজ হাতে অত্যন্ত নিখুঁতভাবে গড়েছেন। পৃথিবীর সমস্ত রুপ-গুণ, কথা বলার ভঙ্গি, চাল চলন সবকিছু একবারে উজাড় করে দিয়েছেন। বিধাতা নিজের হাতে কিছুই রাখেন নি। এমন রূপ নিয়ে জন্মালে পায়ে পায়ে বিপদ। পদে পদে নিজেকে সামলে রাখতে হয়। ছোটবেলা থেকে কতরকমের অনাকাঙ্খিত পরিস্থিতির মোকাবেলা করতে হয়েছে। কত প্রতিকুল অবস্থার মধ্য দিয়ে উঠে আসতে হয়েছে। কত কাঠখড় পোহাতে হয়েছে। অনেক সময় সব বুঝেও, না বোঝার মতো মুখ বুজে সহ্য করতে হয়েছে। 

ঢাকায় এসে নার্গিস বুঝতে পারছে, এসব কিছুই সহ্য করতে হয়েছে একমাত্র তার রূপের কারণে। এখনও মুক্তি মেলেনি। তার রূপের কদর এখনও ফুরিয়ে যায়নি। সভ্য সমাজে নার্গিসের চাহিদা এখনও আছে। তার চোখের ইশারায় ফাইলগুলো ছুটে চলে এক টেবিল থেকে অন্য টেবিলে। জীবনের বোঝাটা ভারি হলে একটা মুক্ত জীবনের স্বপ্ন দেখে নার্গিস। মুক্তির স্বপ্ন পোষণ করা মানে মুক্তি নয়। যে বাজারে জীবনটা হচ্ছে দোকান আর যৌবনটা হচ্ছে পুঁজি। পুঁজি শেষ না হওয়া পর্যন্ত সেই বাজার থেকে বেরিয়ে আসাও সম্ভব নয়। নিয়মিত সওদা চলে। নার্গিসের কদর আছে বলেই ইমরান সাহেব দিনের পর দিন ফুলে ফেঁপে কলাগাছ হচ্ছেন। একের পর এক সিড়ি টপকাচ্ছেন। 

নার্গিসের বাবা নবী মুন্সি চাষাভূষা মানুষ। নুন আনতে পান্তা ফুরোয়। এমন রূপবতী মেয়েকে সারাক্ষন চোখে চোখে রাখতে হয়। দশ বারো বছরে পা দিতে না দিতেই মুদি দোকারদার, চা দোকানদার থেকে শুরু করে অনেকেই এসেছে। শেষবার যে এলো, সে স্থানীয় মসজিদের ইমাম। বয়সটাও বেশি। কোন যৌতুক লাগবে না। তার কারণ, কয়দিন আগে এক সেবা সংস্থার কার্যক্রমের সাথে এলাকায় যৌতুকবিরোধী সমাবেশ করেছিল। তাতে এলাকার মা বোনদের সাথে নার্গিসও ছিল। সেই সমাবেশে প্রধান আলোচক ছিলেন ইমাম সাহেব। যৌতুকের কারনে প্রথম স্ত্রী তালাকপ্রাপ্তা হয়েছেন। সেটাকে জায়েজ করার জন্য ইমাম সাহেব নিজেকে শুদ্ধ করার চেষ্টা করছেন। দরিদ্র পরিবারের নার্গিসকে যৌতুক বিহীন শাদী করার প্রস্তাব পাঠালেন। তাতে নবী মুন্সি কিছুটা সম্মতি দিলেও নার্গিসের মা একেবারে বেঁকে বসলেন। 
তার কিছুদিন পর গ্রামে এসে শেষ দানটা মারলেন ইমরান। নানারকম ঘটনা রটনার মধ্য থেকে নার্গিসকে উদ্ধার করলেন। রতনে রতন চিনে, স্যাঁকরা চিনে সোনা। জীবনের ঘাত-প্রতিঘাতে জীবন বিলাসী ইমরান নার্গিসকে চিনতে এতটুকু ভূল করেননি। সাহেব খেতাবটা জুটেছে নার্গিসকে নিয়ে ঢাকায় যাওয়ার অনেক পর। 

নার্গিসকে পাওয়ার একমাত্র যোগ্যতা ছিল ইমরান ঢাকায় চাকরি করে। তাও যেন তেন চাকরি নয়, সরকারি চাকরি। নবী মুন্সির পক্ষে এমন সুযোগ হাতছাড়া করার কোনো মানে হয় না। ছেলেকে অপছন্দ করার একটাই যুক্তি, ছেলের বয়সটা একটু বেশি। তাতে কী? ছেলে মানুষের আবার বয়স! ঢাকা শহরে সরকারি চাকরি! এ কি সহজ কথা! ইমরান বলেছে, বউ নিয়ে ঢাকায় থাকবে। 

ইমরান গর্বের সাথে বলে, জীবনে বিয়েটা মুখ্য নয়। সংসার নিয়ে প্রতিষ্ঠিত হতে পারাটায় বড় কথা। ইমরানের বয়ান থেকে সেটাই স্পষ্ট। আই, এ পাশ করেছি। খেয়ে না খেয়ে ঢাকা শহরের রাস্তায় রাস্তায় ঘুরেছি। কুলিগিরি করেছি। চা দোকানে চাকরি করেছি। শেষে এক আবাসিক হোটেলে বেয়ারার কাজ নিলাম। সেখানে আলম সাহেবের সাথে পরিচয়। হোটেলের নিয়মিত আসতেন। হাতও বেশ লম্বা। সরকারি অফিসের কর্তাব্যাক্তিদের সাথে সারাক্ষণ উঠাবসা। বন্ধু-বান্ধবী আসতো। আবার চলে যেতো। ফাইফরমায়েস খাটতাম। তোষামোদ করতাম, ভালো কিছু পাবার আশায়। একদিন এই আলম সাহেবই উপরে উঠার সিড়ি বাতলে দিয়ে বললেন, 
-	বুঝলি, উপরে উঠতে গেলে অনেক কিছু স্যাক্রিফাইস করতে হয়। হরপ্রসাদ শাস্ত্রী মহোদয়ের তৈল সমাচারটা যথাযতভাবে কাজে লাগাতে হয়। 
-	স্যার কীভাবে?
-	লেগে থাকতে হবে। নিয়মে-অনিয়মে অনেক কিছু মানিয়ে নিতে হয়। 
-	স্যার গেরাম থেইকা আইছি। কষ্ট করছি। কূল কিনারা পাইতেছি না। আপনে একটা ব্যবস্থা কইরা দেন স্যার। 
-	মানিয়ে নিতে পারলে উপরে ওঠা কঠিন কিছু নয়। 
-	স্যার, কসম কইরা কইতাছি, আপনে যা কইবেন তাই করুম। শুধু একটা পিয়নের চাকরি হইলেও ব্যবস্থা কইরা দেন। 
ইমরান, আলম সাহেবের পা জড়িয়ে ধরলো। আলম সাহেব মুচকি হেসে বললেন-
-	দেখি কি করা যায়।
-	স্যার, আপনে শুধু একটা কাজ দেন, দেহেন আমি আপনের জন্য কি করতে পারি। 
আলম সাহেবের বন্ধু-বান্ধবীদের দিকে বিনয়ের ভঙ্গিতে তাকায় ইমরান। যেন সবাই দয়া করেন। তারপর ব্যাগগুলো হাতে কাঁধে করে গাড়িতে তুলে দিত ইমরান। কিছু উপরি পাওনা জুটতো। ইমরান জিজ্ঞাসা করতে চাইতো, এরা কারা? কখনও সাহস হয়নি। সাহেব যদি কিছু মনে করেন। 

আলম সাহেব হোটেলে আসলে, ইমরানের হাতে দু’চারশ টাকা বকশিস দিতেন। ইমরান খুশি হতো। সবকিছু বুঝেও, ইমরান মানিয়ে নিতো। চাকরিটা ভালোই চলছিল। বাড়তি আয় রোজগারও ছিলো। সাহেব কখন আসবেন সেই অপেক্ষায় থাকতো ইমরান। একদিন ইমরানের হাতে পাঁচশ টাকা দিয়ে বললো, দু’প্যাকেট ডটেড সেনসেশন নিয়ে আয়। ইমরান প্যাকেটসহ বাকি টাকা ফেরত দিতেই বললো, রেখে দে। 

অসামাজিক কার্যকলাপের অভিযোগে হোটেলটাকে সিলগালা করে দিলো পুলিশ। ভাগ্যিস আলম সাহেব ছিলেন না। কতগুলো লোককে ধরে নিয়ে গেল। সাথে ম্যানেজার। ধরা ছোঁয়ার বাইরে ছিল মালিক রফিকউদ্দিন। হোটেলের চাকরিটাও গেলো। তাতে খুব একটা বেগ পেতে হয়নি। হাতে বেশকিছু টাকা পয়সা ছিল। আলম সাহেবের সাথে দেখা করলো ইমরান। 

আলম সাহেব করিৎকর্মা লোক। সাহেবকে অনেক তোষামোদ করলো। ক’মাস বাসায় থেকে ফায়ফরমায়েশ খাটলো। ঘর মোছা থেকে কাপড় ধোয়া সব। তাতে লজ্জ¦ার কিছু নেই। উপরে উঠতে গেলে সবকিছু মানিয়ে চলতে হবে। এটাই ইমরানের জীবনে বড় শিক্ষা। লেগে থাকার কারণে, সরকারি অফিসে পিয়নের চাকরিটাও হয়ে গেলো। তার জন্য কম কষ্ট করতে হয়নি। অফিসের বড়কর্তা সেলিম সাহেবকে বলে চাকরির ব্যবস্থা করে দিলেন। হাজার পঞ্চাশেক টাকা দিয়ে সেলিম সাহেবের স্ত্রীর জন্য উপহার কিনে দিতে হয়েছে। 

আলম সাহেব ষ্পষ্ট বলে দিয়েছেন, এসবে কিছু খরচ লাগে। আমি তা দেয়নি। শুধু হাজার পঞ্চাশেক দিয়ে সেলিম সাহেবের বউকে কিছু কিনে দিয়েছি। তাতেই কাজটা হয়ে গেলো। অন্য কেউ হলে দু’লাখের উপরে ছাড়া কথাও বলতো না। 

ইমরান যেদিন নার্গিসকে দেখেছে, সেদিনই মনে মনে ছক তৈরি করে রেখেছে। সুদুরপ্রসারি লক্ষ্য ছিলো ইমরানের। ইমরান ধরে নিয়েছিলো, নার্গিসই হবে তার ভাগ্যলক্ষ্মী। নার্গিসের হাত ধরেই তাকে উপরে উঠতে হবে। নার্গিসের মধ্যে ইমরান সেই আলো দেখতে পেয়েছে। ইমরান তা মনে প্রাণে বিশ্বাস করেছে। অজপাড়াগাঁয়ে বেড়ে উঠা স্বল্পশিক্ষিত ইমরান জীবনে সুখের চাবি-কাঠির সন্ধান পেয়েছে। খেয়ে না খেয়ে বাবা আরজ আলীর সাথে ক্ষেত-খামারে কাজ করে মেট্রিক পাশ করেছে। থার্ড ডিভিশন। তাতে কী? পাশ তো হলো। আরজ আলীর কোনো আক্ষেপ নেই। গরিবের আবার লেখাপড়া। 

সুখ নিলয়-এর পাঁচতলা ভবনের ব্যালখনিতে দাড়িয়ে আছেন ইমরান সাহেব। ভাবছেন পাশের প্লটটা খালি পড়ে আছে। শরীফ সাহেবকে কোনভাবে বশ করতে পারলে কাজটা হয়ে যাবে। সরকারি প্লট। তার হাতে সবকিছু। শরীফ সাহেবের সুপারিশটা পেলে স্বপ্নটা পূরণ হবে। স্বপ্ন দেখেন নিজের একটা পাঁচতলা বিল্ডিং। এখনই নিজের গাড়ি আছে। গাড়িটা সেকেলে। গাড়িটা বদলানো দরকার। আছে দুটো ফ্ল্যাট। নামে বেনামে ঢাকা শহরে কিছু জায়গা জমিও আছে। গ্রামের বাড়িতে বেশ কিছু ধানি জমিও কেনা হয়েছে। 

নার্গিস গ্রামের বাড়ি ছেড়ে কখনও নিজ জেলা শহরেও যায়নি। যেদিন ইমরানের সাথে প্রথম ঢাকা শহরে এলো সেদিন নার্গিসের কাছে শহরটাকে পৃথিবীর ভূ-স্বর্গ বলেই মনে হয়েছিলো। চারিদিকে এতো আলোর ঝলক, বড় বড় দালানকোঠা, সবকিছুই বড় অচেনা। এত চাকচিক্য জীবনে কোনোদিন দেখেনি। শহুরে রাস্তায় অনব্যস্ত নার্গিসকে দেখে কয়েকজন পথচারি আড়চোখে দেখছিলো। কী দেখছিলো তা তারাই জানে। অনব্যস্ত নার্গিসের, পথচলা না কি তার সৌন্দর্য? তারা কী মনে করেছিলো, শহরের চাকচিক্যের চাইতে তার রূপের দ্যেতনা অনেক বেশি? নার্গিসের রূপের কাছে তাদের শহুরে সৌন্দর্য ম্লান মনে হচ্ছিলো কি?
 Kaljoyee

 


এই প্রথম নার্গিস ঢাকা এলো। একটা চিপা গলির ভিতর তিনতলা বিল্ডিং-এর এককোণায় দু’কামড়ার একটা ঘরে উঠলো। ঘরটা বেশ গুছানো। মাঝে মধ্যে আলম সাহেব আসেন। কখনও রাত কাটিয়ে সকালে চলে যান। সাথে স্ত্রী হিসেবে কেউ একজন থাকেন। ইমরান সেটাও বেশ মানিয়ে নিয়েছে। আলম সাহেবের এই শিক্ষাটা ইমরান কখনও ভুলবে না। নার্গিস ঢাকা শহরের কোনো বাসায় এই প্রথম পা রাখলো। পুলকিত হয়ে ওঠে তার মন। গ্রামের সহজ সরল নারী। ভাবে, এটাই তার বেহেশত। স্বামীর ঘর। এ ঘরেই তার সব স্বপ্ন। এই ঢাকা শহরেই তাকে সবকিছু মেনে নিয়ে চলতে হবে। ভয় শুধু একটাই, গ্রামে বেড়ে উঠা গরিব ঘরের নার্গিস এই ঢাকা শহরের সবকিছু মানিয়ে নিতে পারবে তো? এর চেয়ে খুব বেশি কিছু সে জীবনে আশাও করেনি। 

কাপড় পাল্টানোর আগেই দ্রুত রান্নাঘরে গিয়ে দেখলো। এই হেঁসেলটাই যেন সংসার ধরে রাখার অন্যতম মাধ্যম। হাড়ি-পাতিল সবই ঠিক আছে। ইমরানের প্রতি একধরনের প্রচ্ছন্ন গভীর ভালোবাসা অনুভব করলো। ইমরানের দায়িত্ববোধ দেখে মুগ্ধ হলো নার্গিস। বাসায় বৌ আনার আগে সবকিছু গুছিয়ে রেখেছে। নার্গিসকে বাড়তি কিছু নিয়ে কখনও চিন্তা করতে হয়নি। নার্গিসের একটাই ভাবনা, এই ঢাকা শহরে ইমরানের মতো করে নিজেকে গড়ে নিতে হবে। স্বামী হিসেবে ইমরানকে সে যতটুকু ভেবেছিলো তারচেয়েও বেশিকিছু।

রাতে নার্গিসের কোলে মাথা রেখে শুয়ে আছে ইমরান। চুলে আলতো হাতে বিলি কাটছে নার্গিস। বিয়ের একমাসের মাথায় ঢাকায় এসে তার সবকিছু নতুন মনে হচ্ছে। ইমরান তার জীবনের গল্প শোনাতে চায় নার্গিসকে। শোনাতে চায় তার বেড়ে উঠার গল্প। শোনাতে চায় সামনে এগিয়ে যাওয়ার গল্প। ঢাকা শহরে নিজের একটা বাড়ির স্বপ্ন দেখে ইমরান। ইমরান এই বয়সে যেটুকু এগিয়েছে তাও নার্গিসের কাছে স্বপ্ন বলেই মনে হচ্ছে। নার্গিস পরিপূর্ণ সান্ত¦না দিয়ে বলেছে,
-	আর বেশি কী চাই? এটুকুই যথেষ্ট। এখন একটা ছেলে মেয়ে হলে আমাদের দিনটা সুখেই কেটে যাবে। কোনো দুঃখ থাকবে না।
-	এখন ছেলে মেয়ের কথা ভাবতে হবে না। ইমরানের দৃঢ় জবাব।
-	সে কী? প্রত্যেক মেয়েরাই আশা করে একটা সুন্দর ফুটফুটে সন্তান। তুমি তো সারাদিন অফিসে থাকবে। আমার সময়টা কাটবে কী করে?
-	সে কেটে যাবে। ক’টা দিন দেখো। নিজেদের একটা বাড়ি না হলে ছেলেমেয়েদের কী দিয়ে যাবো। তাদের জন্য একটা মাথা গোঁজার ঠাঁই তো দরকার। একমাত্র তুমিই পারো, আমাদের এই স্বপ্নকে সার্থক করে তুলতে।
-	কী করে বুঝলে?
-	বুঝেছি, বুঝেছি। জহুরী যেমন জহর চেনে, তেমনি আমিও তোমাকে চিনেছি। আমার হিসাবে ভূল হয় না। 
-	এতটা নিশ্চিত হলে কী করে? আমি গ্রামের মানুষ, গাঁয়ের ধুলো কাদা মেখে বড় হয়েছি। এই ঢাকা শহর আমার কাছে কেমন আজব লাগছে।
-	কোনো ভয় নেই। আমি তো আছি। আমিই তোমাকে তৈরি করে নেবো। আস্তে আস্তে সব মানিয়ে নিতে পারবে। 

পরবর্তীতে নার্গিস অনেককিছুই মানিয়ে নিতে পেরেছে। সময়ের সাথে নিজের প্রয়োজনটাকে যথার্থ সদ্ব্যবহার করতে পেরেছে। তবে কোনোকিছুই মনে নিতে পারেনি। হোক না সবকিছু ইমরানের ইচ্ছায়। এছাড়া অন্য কোনো উপায়ও ছিলো না। এই ঢাকা শহরে নার্গিসের আপন বলতে আর কেউ ছিলো না। এমনকি ইমরানের প্রতি প্রচ- ঘৃণা স্বত্তেও কখনও ইমরানকে ছেড়ে যাবার কথাও ভাবতে পারেনি। কেননা ইমরানের কারণেই আজ সে ঢাকা শহরের নার্গিস বেগম হতে পেরেছে। যে ধরণের বিলাসী জীবন যাপনে অভ্যস্ত নার্গিস, এভাবে হয়তো জীবনকে পাল্টাতে চায়নি। চেয়েছিলো স্বামী ইমরানকে ভালোবেসে একটা সুন্দর জীবন। সে জীবনে জীবনের প্রয়োজনে যেটুকু অর্থ-বিত্ত দরকার সেটুকু হয়তো থাকবে। থাকবে সুখ-স্বাচ্ছন্দ্য, হাসি-আনন্দ, আশা-ভালোবাসা, মান-অভিমান। সব মিলিয়ে একটি পরিপূর্ণ জীবন। 

যখন নার্গিসের এজীবন থেকে পালানোর সুযোগ হলো, তখন সে নিজেই আর পালাতে চাইছে না। যে গলিতে, যে সমাজে নার্গিস পা রেখেছে সেখান থেকে ইচ্ছে করলেও বেরিয়ে আসতে পারছে না। অথচ এখন নার্গিস ইচ্ছে করলেই লাল পাসপোর্ট নিয়ে যে কোনো মুহূর্তে যে কোনো দেশে ঘুরে বেড়াতে পারে। ইমরানের ইচ্ছা অনিচ্ছা কিছুই যায় আসে না। নার্গিসের জীবনে ইমরান এখন একটি সাইনবোর্ড। উচ্চাবিলাসি ইমরানের ইচ্ছা পূরণ করাটাই নার্গিসের কাজ। শুধু ইমরানের ইচ্ছাই নয়, আরো অনেকের অনেক রকমের ইচ্ছা, আবদার নার্গিসকে পূরণ করতে হয়। 

ইমরানের লক্ষ্য সুখ নিলয়ের পাশের পাঁচ কাঠার প্লট। সরকারি প্লট বলে কথা। ইমরান স্বপ্ন দেখে বাংলো টাইপের একখানা বাড়ি। সামনে বিশাল পার্কিং। অনেকটা জায়গা জুড়ে থাকবে ফুলের বাগান। বাগানে থাকবে নানান জাতের ফুল। নিজস্ব একটা প্লট। মনের মত একটা বাড়ি। বাড়িটার নাম রাখবে জীবন বিলাস। সেই স্বপ্নটার কথা ইমরানও অনেকদিন ধওে বলে আসছে নার্গিসকে। তারা দু’জনেই জানে সেই জীবন বিলাসের সিড়িটা কিভাবে ডিঙাতে হবে। 

একটা কালো মার্সিডিস এসে থামে গেইটের সামনে। গাড়িতে অপেক্ষা করছেন সেলিম সাহেব। নার্গিস পাঁচতলা থেকে হাত ব্যাগটা নিয়ে নেমে পড়লেন। পেছনে লাগেজগুলো নামিয়ে দিচ্ছে কেয়ারটেকার মজিদ। সাথে ইমরান। সাড়ে বারোটার ফ্লাইট। সপ্তাখানেকের জন্য ব্যাংকক যেতে হচ্ছে নার্গিসকে। সাথে সেলিম সাহেব। সেলিম সাহেবকে দিয়ে জীবন বিলাসের দ্বিতীয় সিড়িটা টপকাতে হবে। এর কোনো বিকল্প নেই। 

তিনদিন ধরে নার্গিস বাসায় নেই। এখন পাতায়া আছে। ইমরান বড় একা হয়ে আছে। ইমরানের দু’চোখ জুড়ে জীবন বিলাসের স্বপ্ন। এই সময়টাতে খুব বেশি মিস করছে নার্গিসকে। নিজের ভিতর এক ধরনের অপরাধবোধ কাজ করছে। এই পর্যন্ত নার্গিসকে শুধু তার স্বার্থের জন্য ব্যবহার করে এসেছে। কখনও নার্গিসের ইচ্ছা অনিচ্ছাকে তেমনভাবে গুরুত্ব দেওয়া হয়নি। নার্গিসকে আরো বেশি সুন্দর, লাবণ্যময়ী, আকর্ষণীয়া করে তোলার জন্য যা যা দরকার, তার সবটাই করেছে। কোনোকিছুতেই কার্পণ্য করেননি। নার্গিস মুখ বুজে সব মেনে নিয়েছে। ঠিক কাদা মাটির পুতুলের মতো যেমনটি ইমরান চেয়েছে, সেভাবেই গড়ে নিয়েছে। 

নার্গিস নেই। বিছানায় ইমরান একা। না থাকার কারণেই বুঝি নার্গিসকে খুব ভালোবাসতে ইচ্ছে করছে। কিছু সময়ের জন্য ইমরান সমস্ত জাগতিক ভোগ বিলাসের উর্ধ্বে ওঠে এসেছে। ইমরানের শুধু জোৎস্না দেখতে ইচ্ছে করছে। অথচ আকাশে একটুও জোৎস্না নেই। ঘুটঘুটে অন্ধকার। ঢাকা শহরে রাতের আঁধারে কোথাও চাঁদ দেখতে পেলো না ইমরান। জীবনে কখনও এমনটি মনে হয়নি। আজ কেন যে এভাবে চাঁদ দেখার সাধ হলো, তা ইমরান কিছুতেই ভেবে পাচ্ছে না।
গ্যারেজ থেকে গাড়ি বের করলেন। নিজেই ড্রাইভ করছেন। রাত দুটো বাজে। ঢাকা শহরে গভীর রাতে পথ চলার অভ্যাস ইমরানের আছে। প্রথম প্রথম আলম সাহেব যখন বাসায় আসতেন, ইমরান গাড়ি নিয়ে কাজের দোহায় দিয়ে হাতিরঝিলে বসে সময় কাটাতেন। আজও সোজা চলে গেলেন হাতিরঝিলে। সেখানেও হরেক রকম বাহারি আলোর ঝলকানি। এসব আলো একটুও ভালো লাগছে না। ইমরান সাহেব অনেক্ষণ একা দাড়িয়ে থাকলেন। কোথাও চাঁদ দেখতে পেলেন না। ইমরান সাহেব ফিরে এলেন ভোর রাতের দিকে। শরীরটা খুবই ক্লান্ত লাগছে। 

আজ বৃহস্পতিবার। নার্গিসের ফেরার কথা সাড়ে দশটার ফ্লাইটে। কিন্তু ফিরবেন না। ইমরান সে খবর আগেই জেনে গেছে। এবার তার স্বপ্ন সার্থক হতে চলেছে। এবার ব্যাংকক থেকে ফিরেই ফাইলে সই করে দেবেন। তার কিছুক্ষণ পরেই সেলিম সাহেব ফোনে জানিয়ে দিলেন, আজ নার্গিসের ফেরা হচ্ছে না। আগামী রবিবারে ফিরবে। কারণ হিসেবে জানালেন, শরীফ সাহেব আসছেন ব্যাংককে। এই দু’দিন তিনি ব্যাংককেই থাকবেন। নার্গিসের সাথে সময় কাটাবেন। ওভাবেই প্লানটা সেট করা হয়েছে। 

এর আগেও অনেকবার শরীফ সাহেবের সাথে নার্গিসের দেথা হয়েছে। কখনও হোটেলে, কখনও অফিসে, কখনও শরীফ সাহেবের ফ্লাটে, কক্সবাজার, কুয়াকাটা, ব্যাংকক মালয়েশিয়া কিংবা সিংগাপুরে। বরাবরই শরীফ সাহেব আশ্বস্ত করে এসেছেন, তোমার জন্য দরকার হলে জীবনটাও দিয়ে দিতে পারি। এটাতো সামান্য। কিছু অফিসিয়াল জটিলতা আছে। তোমার কাজটা হয়ে যাবে। কিছু সময় তো ধৈর্য ধরতেই হবে। 

এবার সবকিছু ফাইনাল। শরীফ সাহেব ব্যাংকক থেকে ঢাকায় ফিরে ফাইলটা ছেড়ে দেবেন বলেছেন। এর আগে এতটা ভালো লাগেনি। এবার পাতায়া সমুদ্র সৈকতটাকে অনেক বেশি সুন্দর লাগছে। জীবনের অনেক প্রাপ্তি, চাওয়া পাওয়ার হিসেবটা হয়তো এবার মিলে যাবে। ষাটোর্ধ শরীফ সাহেব পতি পলে পলে জীবনকে উপভোগ করছেন। 

ঢাকা ফেরার পালা। শরীফ সাহেবের ফ্লাইট সাড়ে বারোটায়। আলাদা ফøাইটে যাবেন। পাঁচতারকা হোটেলের লবিতে অপেক্ষা করছেন সেলিম সাহেব। নার্গিসকে নিয়ে শরীফ সাথে স্যুট থেকে লবিতে আসলেন। কফি অর্ডার করা ছিলো। কফির কাপে চুমুক দিয়ে কাপটা রাখলেন। নার্গিসের কাঁধে হাত রেখে উঠে দাড়ালেন শরীফ সাহেব। বললেন, আমিও তৈরী হচ্ছি। ঢাকায় গেলে দেখা হবে। বাই।

আজ অনেক্ষণ সময় নিয়ে নিজেকে সাঁজিয়েছেন নার্গিস। সময় ঠিক করা আছে। বারোটায় শরীফ সাহেবের দপ্তরে যেতে হবে। ফাইলে সই করবেন শরীফ সাহেব। ইমরান সাহেব ভীষণ উৎকন্ঠায় আছেন। গত রাতে ভালো ঘুম হয়নি। ভোর হলেই জীবন বিলাসের স্বপ্নটা সার্থক হবে। কী এক অমিয় আনন্দে মনটা বার বার দুলে দুলে ওঠছে! নার্গিসের প্রতি বিশেষভাবে কৃতজ্ঞ। নার্গিস না হলে জীবনে কখনও জীবন বিলাসের স্বপ্ন পূরণ হতো না। নার্গিস সত্যিই ইমরানের জীবনের ভাগ্যলক্ষী। 

খুব ধীর পায়ে পাঁচতলায় শরীফ সাহেবের দপ্তরের দিকে এগিয়ে গেলো নার্গিস। পিয়ন জানে। নার্গিসকে আটকানোর সাধ্য তার নেই। রুমের দরজা খুলতেই দেখলেন, শরীফ সাহেবের ঘা ঘেঁষে দাঁড়িয়ে কম্পিউটারে চোখ বুলাচ্ছেন একজন অষ্টাদশী তন্বী তরুণী। নার্গিস জানে সে এই অফিসের কেউ নয়। নার্গিসকে দেখে বিব্রত শরীফ সাহেব বলে উঠলেন, তুমি পরে এসো। আমি জরুরী মিটিং-এ আছি।
জানা রাস্তা অজানা শহর
মধ্য দুপুর রাত্রি দ্বিপ্রহর
চেনা মানুষের অচেনা গন্ধ
তৃপ্ত শরীর তবু হৃদয় বন্ধ
এসি চলছে ঘুরছে না গাড়ীর চাকা
তুমি কেন হলে এত অচেনা ঢাকা।।

ব্যস্ত নগরীতে সময় ভাসে
অশ্রু লুকিয়ে কেউ না হাসে
রোদেলা দুপুরে এফ এম রেডিও
বাংরেজীতে শুভেচ্ছা নিও দিও
মাথায় চিন্তার জট হৃদপিন্ডটা ফাঁকা
তুমি কেন হলে এত অচেনা ঢাকা।।

রেস্তোরার ওই বদ্ধ কেবিনে
চার চোখের মিলন স্বপ্ন রঙিনে
ছোট্টবেলা হারিয়ে যায় পড়ার টেবিলে
তোমাকে কে খুঁজে ফেরে নতুন মিছিলে
চলে গেছে ট্রেন, প্ল্যাটফরম নিয়ে থাকা
তুমি কেন হলে এত অচেনা ঢাকা।।

বন্ধুরা আজ বড্ড তাড়াতাড়ি
ঘামে ভিজে করছে অফিস বাড়ি
অবসরে ফিরে যাব শেষ কফিনে
সারা হবে আড্ডা, চা আর মাফিনে
চক্রে ঘুরবে জীবন নতুন ছন্দে আঁকা
তুমি কেন হলে এত অচেনা ঢাকা।।
আজ চোখ দুটো ছল ছল করছে । জমানো কিছু লোনা পানি নিচে গড়িয়ে পরছে যেন নিজ ইচ্ছায় । চোখের মতো আস্তে আস্তে বেদনায় বুক ভারী হয়ে উঠছে । বেঁচে থাকা অবস্থায় চোখের পলকে যেন এক একটি সময় ফরিদের সাথে পার করেছে রাজু । যখন রাজু এস এস সি পরীক্ষায় ফেল করে দুঃখে ভারাক্রান্ত মনে নদীর পাড়ে বসে বসে ভাবছিল আর কখনো সে তার মুখ কাউকে দেখাবে না । তখন সেই দুঃখের মুহূর্তে ফরিদ ভাই তার পাশে ছিল । তাকে সান্তনা দিয়েছেল । বুঝিয়েছে ফেল করা মানেই সব শেষ হয়ে যাওয়া নয় । বরং নতুন উদ্যমে আবার শুরু করা । আর যখন অনেক চড়াই উৎরাই পার করে করে রাজু ঢাকা ভার্সিটিতে চান্স পেল তখন ফরিদ ভাইয়ের আনন্দ আর দেখেকে । মনে হচ্ছিলো যেন তিনি আকাশের চাঁদ হাতে পেয়েছেন । কিন্তু আজ এসবের কোন কিছুরই দাম নেই রাজুর কাছে । 
হসপিটালের বেডে শুয়ে শুয়ে রাজুর হাত ধরে ফরিদ ভাই বলেছিল আমার কথাগুলো মনে রাখবি যদি আমি মরে যাই । যখন আমি চলে যাব সেই নিরব ভুমিতে যেখানে কেউ কোন শব্দ করতে পারে না তখন আমার কথা মনে রাখিস । রাজুকে শক্ত করে ধরে বলেছিল দিন যতই গড়াক না কেন আমাকে ভুলিস না যেন । তার শেষ কথা ছিল আমার জন্য দোয়া করিস । আহ! কত দিনই তার সাথে হাসি আনন্দে দুঃখে কষ্টে কাটিয়েছি । আজ সে সব মনে পড়লে মন বিষণ্ণ হয়ে যায় । চোখের পাতা ধীরে ধীরে ভারী হয়ে ওঠে । বুকের মধ্যে চিন চিন ব্যথা শুরু হয় । 

রাজু যাদেরকে এক এক করে নিজের জীবনে আপন করে নিয়েছে তারা সবাই তাকে ছেড়ে চলে গেছে । কিন্তু তার নিজের জীবন থেমে থাকি নি । আপন গতিতে তা ছুটে চলেছে । প্রতিবারই সে কষ্ট পেয়েছে । হৃদয় কষ্টে ভারাক্রান্ত হয়েছে ।
 Kaljoyee

 


আসলে জীবন কখনই কারো জন্য সহজ নয় । রাজুর জন্যও নয় । কখনো সহজ হয় নি । সহজ ছিল না । জীবনের প্রতিটা ক্ষেত্রে সে সংগ্রাম করেছে । এক এক সময় সে এক এক ধরনের কঠিন বিষয়ের মুখোমুখি হয়েছে । কিন্তু তাতে যেন সময়ের কিছু আসে যায় না । সে নিজের মতো করে প্রবাহিত হচ্ছে হতে থাকবে । 

রাজু নিজের পায়ে নিজে দাড়াতে শিখেছে । কিভাবে দুঃখ কষ্ট ভুলতে হয় তাও সে শিখেছে । কখনো কোন গভীর রাতে যখন তার কারো কথা খুব মনে পড়ে তখন সে তার চোখকে লোনা পানিতে ভাসিয়ে দেয় কিছুক্ষনের জন্য । 

এখন রাজুর বৃদ্ধ বয়স । তার কাছে অনেক কিছুই এখন পরিস্কার । খুবই গুরুত্বপূর্ণ বিষয় সে বুঝতে পেরেছে । আর তা হলো বেঁচে থাকার জন্য সকলকে প্রয়োজন নেই । এখন সে অনেক ভালো বোধ করে । সে এইভাবে চিন্তা করে অনেক খাবারই আমি বানাতে পারতাম না । কিন্তু কিনে খেতে পারতাম । অবশ্য সে এখনও কিনে খায় যা সে বানাতে পারে না । 

চিন্তা ও ভয় যা তার প্রতিটি দিনের নিত্য সঙ্গি ছিল । তা থেকে আজ সে মুক্ত । এক সময় এই চিন্তা ও ভয় থেকে সে মুক্তি পেতে চাইতো । কিন্তু মুক্তি পেত না । বরাবরই কোন না কোন ভাবেই নতুন কোন এক চিন্তা আর ভয় তাকে গ্রাস করত । কিন্তু আজ রাজু খুব আনন্দিত সে সব ধরনের চিন্তা ও ভয় থেকে মুক্ত । জীবনের প্রীতিটি দিন অতিবাহিত হওয়ার সাথে সাথে রাজু আস্তে আস্তে শিখে গিয়েছিল কিভাবে চিন্তা ও ভয় থেকে নিজেকে মুক্ত করতে হয়। প্রতিটি মানুষই হয়তবা এইভাবেই শেখে । সময়ের সাথে সাথে শেখে । 
শাক ক'খানা কুটে দিও। ঘরে অনেক কাজ, তাই তোমার কাছে দিয়ে গেলাম।
এতো শাক দিয়ে কি করবি?
কোথায় এতো দেখলে! ছয়টা মুখ, সবাই খেতে ভালোবাসে। তেলে দিলেই তো চুপসে মেরে এতোটুক হয়ে যায়। কুটে রেখো, আমি এসে নিয়ে যাবো।
আচ্ছা, রাখবো। তা একটু বসে যা না, আমি মোড়া এনে দিচ্ছি। একটু চা খেয়ে যা।
না, সময় নাই।
সানোয়ারা বেগম দুই ঝাড়ি শাক, একটা বড় চালুনিতে রেখে, একটা একটা করে মরা পাতা, হলুদ পাতা, শক্ত ডাঁটী বেছে ফেলে দেয়। অনেকখানি সময় নিয়ে সব শাক থেকে পরিস্কার, তাজাগুলো কুটে রাখে।
সাথে তার শাশুড়ি এসেও হাত লাগায়।
তারা বউ শাশুড়ি দুইজন এই ঘরটাতে থাকেন। ইনি সানোয়ারা'র সৎ শাশুড়ি, তার কোনো ছেলেমেয়ে নেয়, বন্ধ্যা মহিলা। সানোয়ারাকে নিজের মেয়ের মতোই ভালোবাসেন।
শাশুড়ি বয়সের ভারে বাঁকা হয়ে গেলেও সানোয়ারা'র চেয়ে শক্ত আছেন। সানোয়ারা রোগে, শোকে, দুশ্চিন্তায় বয়সের চেয়েও বেশি বুড়ো। অল্প বয়সেই তার দাঁতে পোকা ধরে তাও গেছে। সে এসব নিয়ে ভাবেনা, তার সৌন্দর্য দেখার লোক নাই। আর এখন তো বুড়িই হয়ে গেছে। আর তাছাড়া সৌন্দর্য ধুয়ে তার স্বামী পানি খাবে নাকি! এককালে তো সে যথেষ্ট সুন্দরীই ছিলো। গোলাপি বরণ গায়ের রঙ, হাঁটু অব্ধি ঘন কালো চুল। দুই পাটি সুন্দর দাঁত, হাসলে এতো সুন্দর লাগতো তাকে!
তাতে কি লাভ হলো? পেটে ধরেছে সব মেয়ে! ঘরে চেরাগ জ্বালাবার মানুষ আনার ক্ষমতা আল্লাহ তার হাতে দেননি। আল্লাহ সবাইকে সবকিছু দিয়ে হাত খালি করেননা, অহংকারীও বানান না। আল্লাহ'র একটা বিচার আছে।
তেমনি সানোয়ারাকে দিয়েছেন রূপ, শিরিনি এর পেটে দিয়েছেন পুত্র সন্তান। তার শরীরে রূপের ছিটেফোঁটাও নেই, তেমনি নেই মুখে সুন্দর ব্যবহার। চার পুত্রের জন্ম দিয়ে তার পা মাটি ছুঁতেও চায়না।

শাশুড়িকে আল্লাহ কি উপহার দিলেন, তা মাঝেমধ্যে ভেবে কূল পায়না সানোয়ারা। 
না দিলেন পেটে সন্তান, না দিলেন সৌন্দর্য, না দিলেন স্বামীর ভালোবাসা। তবে তার শরীর সুস্থ, তিনি এখনো শুকনো সুপারি চিবিয়ে পান খান! তাও বা কম কি? তিনি পরহেজগারও। আজান শুনার সাথে সাথে জায়নামাজ পেতে নামাজ আদায় করেন। আলসেমি কি জিনিষ তার মধ্যে নেই। সময় সুযোগে দিনে কয়েকবার কোরান নিয়েও বসেন। তার গলায় সুর তেমন নেই, তবুও টেনে টেনে পড়ার চেষ্টা করেন, শুনতে খুব একটা খারাপ লাগেনা।
সানোয়ারার গলায় সুর আছে। সে যখন একমনে আকুল হয়ে কোরান তেলাওয়াত করে,
ফাবি আইয়া আলাইহি রাব্বি কুমা তুকাজ্জিবান.... শুনতে শুনতে শ্রোতার চোখে পানি এসে যায়।

সানোয়ারা'র পানের অভ্যাস নাই। কখনো খাওয়ার শখ হলে হামানদিস্তায় চেঁছে খায়। তাও আলসেমি লাগলে দুই হাতের তালুতে ঢলে মুখে দিয়ে দেয়।
তার ডায়াবেটিস আর হাই ব্লাড প্রেশারও আছে। মাঝেমধ্যে কোমর ব্যথা উঠলে হামাগুড়ি দিয়ে বাথরুম সারতে হয়, এমনই বেঁকে যায় ব্যথায়। এমনকি এমতাবস্থায় রান্নাবাড়াও সারে। যদিও শাশুড়ি সবসময় তার কাজে সাহায্য করেন।
কিন্তু নিজ থেকে বুড়ি শাশুড়ি'র থেকে সাহায্য নিতে তার খুব সংকোচ। 
তার তিন কন্যা শুধু, তাদের এখন বিয়ে হয়ে গেছে। সেইজন্যই তার বয়স যখন চল্লিশ, তখন তেইশ বছর বয়সী শিরিনকে পুত্র সন্তান জন্ম দেবার জন্য এই ঘরে বউ করে নিয়ে আসেন তার সোয়ামি । এবং এরপর থেকে শিরিন পেটে পুত্রসন্তান এবং একচেটিয়ে ক্ষমতা হাতে নিয়ে নিয়েছে আর সানোয়ারাদের করেছে আলাদা ঘরের বাসিন্দা ।
এতে সানোয়ারা'র মনে খুব দু:খ তা মনে হয়না। সবাই তার নিজ নিজ কপালে রিজিক এবং ভালোবাসা নিয়েই দুনিয়াতে এসেছে। সেও তাই।

ঘন্টা দুয়েক পর, মিনহাজের মা অর্থাৎ তার সতীন শিরিন এসে শাক নিয়ে যায়। শিরিন, তার মেজো কন্যার বয়সী। তাই সানোয়ারা তাকে তুই করে বললেও মনে মনে খুব ভয় পায়। শিরিনের মুখ খুব খারাপ। কোনো কারণে তার মেজাজ একবার খারাপ হলে, সানোয়ারাকে দ্বিতীয়বার তার মায়ের পেট থেকে বের করে আনবে, এমনই স্বভাব তার। তাই সানোয়ারা দূরত্ব বজায় রেখে চলে। শিরিনের মেজাজ এমনিতেও সবসময় গরম থাকে। তাই সানোয়ারা তার মরজিমাফিক চলার চেষ্টাই থাকে। সে তার দিকে চোখে চোখ রেখে কথা বলতেও পারেনা। অথচ সে কন্যাসম! কি আর করা, যার যার ইজ্জত সেই বাঁচিয়ে চলে। এই ঘরে শিরিনেরও কুড়ি বছর হয়ে গেছে, সেও চার সন্তানের মা! 
শিরিনের ঘরে সানোয়ারা গেলে কখনো পিড়ি ঠেলে দেবেতো দূরে থাক, বুবু বসো তাও ভুলে বলেনা। হয়তো এসব আন্তরিকতা দেখাতে সে অভ্যস্ত নয়।
একবার সানোয়ারা মেয়েদের শ্বশুরবাড়ি নাস্তা পাঠাবে বলে শিরিনের বড় টিফিন কেরিয়ারটা ধার চাইতে যায়।
শিরিন এক ধমক দেয় তাকে,
কয়েকটা কিনে জমিয়ে রাখতে পারোনা? কোথায় রেখেছি মনে নাই। পরে খুঁজে দেখবো। এখন কাজ করছি।
 Kaljoyee

 

অথচ, শিরিন কিছু চাইতে গেলে, সানোয়ারা ছাদের ঘরে থাকলেও সিঁড়ি লাগিয়ে বের করে এনে দেয়। দিতে পেরে যেন শান্তি পায়।
তাদের দুইজনের এহেন আচার ব্যবহার দেখলে সম্পর্কটা উল্টো ভাবতে পারবে যে কেউ। যেন শিরিন বড় সতীন আর সানোয়ারা ছোট! 
শাক কুটে দেয়ার পর, সানোয়ারা'র খুব ইচ্ছে হয় শিরিনকে বলে, একটু খানি শাক আমার জন্য পাঠাস। তোর কষ্ট হলে আমি গিয়ে হলেও নিয়ে আসবো।
কিন্তু মুখ দিয়ে সে কথা বের হয়না। 

এরা বউ শাশুড়ি যোহরের নামাজ শেষ হতেই ভাত পাতে বসে যায়। আজ সানোয়ারা শাশুড়িকে ভাত বেড়ে দিয়ে, সে পরে খাবে বলে অপেক্ষা করতে থাকে, একটু শাক যদি শিরিন আনে! 
শাক খেতে হয় তাজাতাজা, তাও দুপুরবেলায়। রাতে শাক খাওয়া খুবই অনুচিত, বদহজম হয়। একবার লোভে পড়ে, রাতে শাক খেয়ে সানোয়ারাকে সারারাত টয়লেটে কাটাতে হয়েছে! 
তাছাড়া বাসী শাকে স্বাদ থাকেনা। সানোয়ারা দুইটা শুকনো মরিচও ভেজে রেখেছে। শাক আনলে মরিচ দিয়ে মজা করেই খাবে। আর শিরিনকে জিজ্ঞেস করা হয়নি, এই শাক কে দিয়ে গেছে। তাও জেনে নিবে। সানোয়ারাও তাকে মাঝেমধ্যে তার জন্য কিছু কুড়িয়ে আনতে বলবে। প্রয়োজনে যে আনবে, তাকে কিছু টাকা দেবে নাহয়।
আজকে সানোয়ারা দুপুর একটার জায়গায় আড়াইটা পর্যন্ত না খেয়ে অপেক্ষা করলো। কারণ, শিরিনরা একটু দেরিতেই খায়। হয়তো, তাদের খাবার সময় সানোয়ারার কথা মনে পড়বে, তখন দিয়ে যাবে। কিন্তু না, ভুলেই গেছে মনে হয়।
সানোয়ারা ভুখ আর সইতে না পেরে পাতে ভাত নিয়ে বসে। ধীরেসুস্থে লোকমা মুখে পুড়ে, আশা করে, যদি আনে! পাতের ভাত শেষ হয়, সতীন আসেনা।
এভাবে যখনই দুই তিন বোঁধা কচুর লতি, কখনো এক গামলা শীমের বীচির খোসা ছাড়াতে বা ছোট ছোট ঢেলা মাছ, চিংড়ি মাছ কুটে দিতে তার কাছে রেখে যায় শিরিন, তখন সানোয়ারা আশা নিয়ে বসে থাকে, এক বাটি এনে দেবে বলে। 
কিন্তু শিরিনটা বড্ড ভুলো মনের। তার কথা ওর মনেই থাকেনা।
তারা দুইজন মাত্র মানুষ, এতো আয়োজন করে, এতো পদের রান্না করা হয়না ঘরে। শাশুড়ির গালে ঘায়ের একটু সমস্যা আছে। বেশিরভাগ সময় তিনি দুধ কলা মেখে ভাত খেয়ে উঠে যান। সানোয়ারা একা একা কখনো ডাল রেঁধে একটা ডিম ভেজে খেয়ে নেয়। কখনো দুইটা বেগুন একটা টুকরো শুঁটকি দিয়ে রেঁধে দুইবেলা খায়। এক কেজি মাংস রাঁধলে তার সপ্তাহ পার হয়! এতোদিনের বাসী রান্না তার মুখে রুচেনা তাই রেঁধে বাটি ভরে শিরিনকে দিয়ে আসে বেশি করে, যাতে ঐ ঘরের সবাই ভালোভাবে খেতে পায়।
ঘরে একটা ফ্রিজও নেই যে রেখে থুয়ে পরে খাবে।
রমজান মাস আসে। রাঁধাবাড়ার সাথে যুক্ত হয় ইফতার বানানো। 
রোজা রাখা , নামাজ কালাম, কোরান তেলাওয়াত করতে তার কষ্ট হয়না। যতটা না কষ্ট লাগে একজন মানুষ সে, তার জন্য চনাভুট করতে বা পেঁয়াজু বেগুনি বানাতে! শাশুড়িকে চারটা চিড়া ভিজিয়ে কলা দিয়ে মেখে দিলে হয়। কিন্তু সানোয়ারার এই রোজা মাসে একটু চনাবুট না হলে কেমন কেমন জানি লাগে। মনে হয়, ইফতার করাই হয়নি।
তা লাগলে লাগুক, সে ভাত দিয়েই ইফতারি সেড়ে নেয়। 
গভীর রাতে সেহেরি বানাতে উঠা আরেক কষ্টের, হাঁটু আর কোমর ভেঙে পড়তে চায় যেন। তার উপর ডায়াবেটিস বেড়েছে সীমাহীন। বাথরুমের কমোড প্রস্রাবের সাদা চিনি আর কেমন বিশ্রী গন্ধে ভরে যায়। 
দুইঘর পর, প্রতিবেশী দূর সম্পর্কীয় এক জা আসে এক দুপুরে। জানতে চায়, কিভাবে কি করে দুই বুড়ো! 
তার নিজের অবস্থাও খুব একটা ভালো নয়। অভাবের সংসার তার। একমাত্র ছোট ছেলেটি সবে মিডলইস্ট গিয়ে সামান্য কিছু টাকা পাঠাচ্ছে।
জা বলে, 
অভাবি, পুরো রোজা মাস আমি ইফতারি বানিয়ে পাঠাবো। আর সেহেরির সময় এক পোয়া ভাত রেঁধে, ঘরে যা তরকারি থাকে, তাই এনে দেবো। তুমি আর কষ্ট করোনা।
সানোয়ারা না না করে উঠে। জা'টি দোহায় দে, একটু সেবা করতে দাও, তোমার মেয়েরা থাকলে কি করতোনা?
সানোয়ারা আর না করেনা। কৃতজ্ঞতায় তার চোখ ছলছল করে।
এখন সানোয়ারা বা তার শাশুড়ি কেউ বেঁচে নেই। এরপর আর মাত্র পাঁচবছর বেঁচেছিলো সানোয়ারা। একরাতে খেয়েদেয়ে খুব অস্থির লাগলে শিরিনের ঘরে গিয়ে ঘাম দিয়ে স্বামীর হাতেই তার প্রাণটা চলে যায়।
যেন হেঁটেহেঁটেই কবরে চলে গেলো। একবছর পর শাশুড়িও।

এখন শুনতে পাই, শিরিন তার শারীরিক যন্ত্রণায় বহুত কষ্টে আছে, তার যখন পঞ্চাশ ছুঁই বয়স, তখন থেকেই বিছানায় পেশাব পায়খানা করছে! তার স্বামীও কম কষ্টে নেই। চারছেলে ঘরে বাতিই জ্বালায় শুধু, বাপের আর কোনো কাজে আসেনা।
আর ঐ জা'টি যেন সোনার পালঙ এ বসে দিন যাপন করছে। অভাব আর অসুখ কিছুই তার ধারেকাছে ঘেষতে পারেনি। ভাঙা বেড়া ফেলে ইটের দেয়াল দিয়েছে সে, ছেলের জন্য এনেছে মমতাময়ী এক বউ, সে তাকেও ভালোবাসে মায়ের মতো করে।
চলছে তোমার আমার নতুন সংসার.....।
ধরো, কোন এক বর্ষাদিনে ।
তোমার ওই প্রিয় রঙের শাড়িতে আমি,
মাথার খোঁপায় গুঁজেছি রজনীগন্ধা ।
বাহিরে রিমঝিম বৃষ্টি ,উৎকণ্ঠা আমি,
আর দীর্ঘ প্রতিক্ষারত আমার ভালোবাসা ।
আচমকা তোমার পদচারনায়,
আমি যখন হতভম্ব ।
তুমিও মায়াময় অপূর্ব দৃষ্টিতে একেবারেই স্তব্ধ ।
গভির ভালোবাসা আবেগঘন হয়ে যখন অস্রুশিক্ত হয়,
তখনই তুমি ছোট্ট করে বললে '' ভালোবাসি'' ।
পার্থিব জগতে এত সব বিষয় আশয়, চাওয়া-পাওয়ার মধ্যে,
তুমি কি জানো এতটুকুতেই আমি অনেক খুশি ?
সুড়ঙ্গের এ মাথা থেকে ঐ মাথা করে গোলচক্রের এক তীব্র ঘূর্ণিপাক চলছে মৃত্যু পর্যন্ত।
যেমন পৃথিবী সূর্যের চারদিকে ঘোরে না সূর্য পৃথিবীর চারদিকে।
ঘোরে মস্তিষ্কের ভেতরে ভেতরে জমে থাকা কথা কীটের মতো।
আহ কি অসহ্য যন্ত্রণার তীব্র অত্যাচার আর যন্ত্রণার আগা পাশতলাও একটু একটু ক্ষয়ের পথে।
হাড়ের মাংস ক্ষয়ে গেছে গোলচক্রের অতীষ্ঠ যন্ত্রণায়।
জীবন অসুন্দর তার চেয়েও তীব্র কষ্টদায়ক এই বেঁচে থাকা।
কাঠ টিন কলম অথবা গোলচক্রের আরো কিছু অস্থিরতার কথা অথবা মিশ্রিত হা হুতাশ।
আবার গোলচক্রের মিশ্রিত লাল নীল হলুদ অস্থিরতা।
দশতলা উঁচু ছাদের রেলিং ধরে দাঁড়িয়ে আছে রুপম,আজ তার চিরমুক্তির দিন,আজকের পর থেকে আর কেউই কখনো তাকে আর অপমান করতে পারবেনা, আজকের পর থেকে তার অতীত তাকে আর কুড়েকুড়ে প্রতিনিয়ত মৃত্যুর যন্ত্রণা দেবেনা। আজ তার খুশির দিন, শতবেদনাকে পেছনে ফেলে সে এগিয়ে যাচ্ছে মুক্তির পথে।

১.
আজ ভার্সিটির প্রথম ক্লাস, আর প্রথম দিনেই ক্লাসে যেতে রুপমের লেইট হয়ে গেলো,

সে" বাসা থেকে ঠিক সময়েই রওনা দিয়েছিল, কিন্তু যাওয়ার পথে তার সামনে এক বৃদ্ধা ভিক্ষুক মহিলাকে এক ধনী গাড়িওয়ালা,ভিক্ষা চাওয়ার অপরাধে ধাক্কা দিয়েছিল,,এবং সেই ধাক্কার ফলে পড়ে গিয়ে মহিলাটির মাথা ফেটে প্রচণ্ড রক্তক্ষরণ হচ্ছিলো,,তাই সে মহিলাটিকে ডাক্তারখানায় নিয়ে গিয়েছিল। এই জন্যই তার ভার্সিটি পৌছাতে লেইট হয়ে গেছে।
আর এর জন্যই তাকে প্রথমদিনই সকলের সামনে স্যার প্রচুর অপমান করলো,, সে তার দেরি হওয়ার কারণ বলাতে স্যার তাকে মিথ্যুক বলে আখ্যায়িত করে আরো বেশি অপমান করলো।
পুরো ক্লাস জুড়ে হাসির একটা রোল পড়ে গেলো,,,সবাই প্রথম দিনই রুপমের পার্সোনালিটি সম্বন্ধে মোটামুটি ধারণা পেয়ে গেলো। স্কুল কলেজের মত ভার্সিটিতেও সে প্রথমদদিনই জোকার ও মিথ্যাবাদী হিসাবে পরিচিত হলো।
অতঃপর রুপমের ভার্সিটি লাইফের দুইমাস পার হলো,,কিন্তু তার কারো সাথেই বন্ধুত্ব হলোনা,প্রথম থেকেই স্কুল ও কলেজ লাইফের মতোই কোনো এক অজানা কারণে ভার্সিটি লাইফেও রুপমকে সবাই এড়িয়ে চলতো,নিঃসঙ্গতাই ছিলো রুপমের ভাগ্যলিখন,,, এবং এইটাকে সে মেনেও নিয়েছিলো।
একা থাকলেও ভালই চলছিল রুপমের জীবন,, সে শুধু পড়াশোনা নিয়ে ব্যস্ত ছিলো,,,,
হঠাৎ একদিন ভার্সিটির ক্যাম্পাসে রাজনৈতিক দুইটা দলের মাঝে ঝামেলা বাঁধলো,,,রুপমের চোখের সামনে দুই দলের সংঘর্ষে দুইজন মানুষ গুলিতে মারা গেলো,সবাই পালালেও রুপম নিস্তব্ধ হয়ে দাঁড়িয়ে রইলো সেখানে।
সাথে সাথে পুলিশ এসে লাশ দুইটা পর্যবেক্ষণ করতে লাগলো এবং রুপমের কাছ থেকে ঘটনা শুনে তার নাম্বার রেখে দিয়ে বললো,"__ প্রয়োজন পড়লে ফোন দিলেই থানাই চলে আসবেন। 
তার একটু পরেই রুপম দেখলো একটু দূরেই একটি মেয়ে অজ্ঞান হয়ে পড়ে আছে,রুপম মেয়েটিকে পানি দিয়ে জ্ঞান ফেরানোর চেষ্টায় ব্যর্থ হয়ে হাসপাতালে নিয়ে গেলো।
অতঃপর জ্ঞান ফেরার পর মেয়েটি কাউকে কিছু না বলেই,,,সজোরে কাঁদতে কাঁদতে হাসপাতাল থেকে দৌড়ে পালালো,,,রুপম হতবাক হয়ে শুধু তাকিয়ে রইলো মেয়েটির চলে যাওয়ার দিকে।
ওই ঘটনার পর থেকে না চাইতেও রুপমের ভাবনা জুড়ে শুরু ওই মেয়েটার প্রতিচ্ছবি ভাসতো,,,,,মেয়েটার মায়াভরা মুখটা রুপমকে উদাসীন করে দিয়েছিল,, সাথে কিছু ভাবনাও তাকে অস্থির করে তুলেছিল,,, মেয়েটা কিছু না বলে কেনোই বা কাঁদতে কাঁদতে পালালো? মেয়েটার কিসের এতো ভয়?? কিসের এতো কষ্ট?? মেয়েটাকি কোনো বড় বিপদে আছে??।

সে মেয়েটাকে পাগলের মত খুঁজতে লাগলো,

এরই মধ্যে পুলিশের ডাক আসলো,রুপমকে থানাই ডেকে নিয়ে পুলিশ নানান রকম জেরা করতে লাগলো,ওইখানে খুনির কাউকে রুপম চেনে কিনা জানতে তাইলো,রুপম কিছুই বলতে পারলোনা,কারণ রুপম কাউকেই চেনেনা। পুলিশ তাকে ছেড়ে দিলো। 

সেদিন রাতে রুপম বাজারে গিয়েছিল কিছু কেনাকাটা করতে,ফিরতে অনেক রাত হয়ে যায়। আর আসার পথেই তাকে বেশকিছু লোকজন. অস্ত্রহাতে তাড়া করে, আর বলে," আমাদের নেতার বিরুদ্ধে সাক্ষী দেওয়ার ফল আজকে মিটাবো,

রুপম কোনরকমে দৌড়িয়ে পালাতে পালাতে তাড়াহুড়া করে এক বাড়ির পাশের ঝোঁপে লুকিয়ে পড়ে, এবং সেখানেই ঘুমিয়ে রাত পার করে দেয়,পরদিন সকালে সেই বাড়িরই মেয়ে রুপমকে দেখতে পেয়ে ডেকে ঘুম থেকে তোলে।

রুপম চোখ মেলেই হতবাক হতে তাকিয়ে দেখে,যেই মেয়েটিকে সে" এতোদিন ধরে পাগলের মত খুঁজছিলো,আজ সেই মেয়েটিই তার চোখের সামনে দাঁড়ানো।

রুপম তড়িঘড়ি করে উঠে হন্তদন্ত হয়ে মেয়েটিকে জিজ্ঞাসা করলো,"__আপনি এখানে??" আপনাকে আমি পাগলের মত দিনরাত এক করে খুঁজেছি,এতদিন কোথায় ছিলেন?"।

মেয়েটি অবাক চোখে রুপমের দিকে তাকিয়ে বললো,"__কে আপনি? আর আমাকে কেন খুঁজছিলেন?"। 

রুপম একটু লজ্জা পেলো,তার ডাইরেক্ট এভাবে বলাটা ঠিক হয়নি,,অতঃপর সে" নিজেকে সামলিয়ে নিয়ে বললো, গতদিন আমি আপনাকে ভার্সিটি থেকে অজ্ঞান অবস্থায় হাসপালে নিয়ে গেছিলাম,, কিন্তু আপনি জ্ঞান ফিরে পেয়েই কাউকে কিছু না বলেই কাঁদতে কাঁদতে চলে গেছিলেন, তাই আপনাকে খুঁজছিলাম! ভাবছিলাম আপনার কোন বিপদ হয়নি তো?"। তাহ সেদিন কি হয়েছিলো আপনার? কেনই বা ওইভাবে দৌড়ালেন?। 

মেয়েটি তখন বললো,"__ উত্তরটা জানা কি খুব জরুরি?

রুপম বললো,"__ অবশ্যই জরুরি, আমি আপনাকে নিয়ে অনেক দুশ্চিন্তাই আছি। 

মেয়েটি বললো, কিছু প্রশ্নের উত্তর না জানাই ভালো,আর তাছাড়াও অচেনা কাউকে নিয়ে বেশি দুশ্চিন্তা করেও লাভ নেই। সেদিনের উপকারের জন্য ধন্যবাদ,বাড়ির সামনে এসেছেন,চাইলে এক কাপ চাঁ খেয়ে যেতে পারেন আর খেতে না চাইলে আপনি এখন আসতে পারেন বাই।

রুপম বললো,"__আচ্ছা ঠিক আছে ভালো থাকবেন বাই। এই বলেই সে" চলে আসে,,এই ঘটনার পর রুপমের মেয়েটার প্রতি ভালবাসা ও কৌতুহল আরোবেশি বাড়তে থাকে,,,সে ভাবতে থাকে মেয়েটার কিসের এত দুঃখ?,,, সে" কেনই বা বলতে চাইছে না? আমাকে যে করেই হোক জানতেই হবে,,,তাকে ভাল যখন একবার বেসেছি,, তাহলে তার সব দুঃখ দূর করে সুখে পরিণত করার দায়িত্ব আমার।

অতঃপর রুপম,,মেয়েটার বিষয়ে স্থানীয় লোকজনের কাছে প্রচুর খোঁজখবর নিতে থাকে।কিন্তু তেমন কোন প্রয়োজনীয় তথ্যাদি পায়না ,, অবশেষে নিজে লুকিয়ে লুকিয়ে মেয়েটার বাড়ির আশেপাশে থেকে,, মেয়েটাকে ফলো করতে থাকে,,,,সে" মেয়েটাকে কখনোই বাহিরে বেরুতে দেখতোনা,,শুধু দূরথেকে দেখতো জানালার পাশে বসে মেয়েটা,, একটা ডায়রিতে প্রতিদিন কিছুনা কিছু লিখতো।

অবশেষে রুপম ভাবে,,এই ডায়রিটা পড়তে পারলেই, মেয়েটার বিষয়ে হয়তো সব কিছু জানতে পারবে,,তাই সে" অনেক কষ্টে মেয়েটার বাড়ির কাজের মেয়েকে পটিয়ে,, টাকা দিয়ে ডায়রিটা চুরি করাই,,এবং পরিশেষে সে" ডায়রিটা পড়ার সুযোগ পাই।

২.

-------ডায়রি --------
_______________
আমি সাদিয়া,আমরা তিন ভাইবোন ছিলাম, দুইবোন আর এক ভাই,ভাইয়া সবার বড় তার পরে আপু,এবং আমি সবার ছোট। আমার বাবা ছিলের যশোর থানার এস আই,ছোটবেলা থেকে বাবার আদর্শ মেনেই বড় হয়েছি,বাবাকে কখনোই কোনরকম ছোটবড় অন্যায়ের সাথে আপোষ করতে দেখিনি,তিনি এক কথারই মানুষ ছিলেন,

আমরা পরিবারের সকলেই বাবার বাধ্যগত ছিলাম।। বাবা আমাকে সবথেকে বেশি ভালবাসতেন। 

সবিই ভালো চলছিল আমাদের পরিবারে,অনেক সুখেই ছিলাম আমরা। কিন্তু হঠাৎ একদিন সবকিছুইই ছিন্নভিন্ন হয়ে গেলো,

তখন আমি মাত্র ইন্টার সেকেন্ড ইয়ারে উঠেছি,আপু ভার্সিটি ফার্স্ট ইয়ারে আর ভাইয়া ফাইনাল ইয়ারে পড়ে।

একদিন কলেজ থেকে বাসাই ফেরামাত্রই দেখি বাসার ফোনে বাবার কল। আপু, ভাইয়া কেউ বাসাই ছিলোনা,আর মা রান্নাঘরে ছিলো,তাই আমিই কলটা রিসিভ করি,আর কলটা রিসিভ করে হ্যালো বলতেই,,,, বাবা কাঁপা কাঁপা কন্ঠে বললো,মা" তোর ভাইয়া কোথায়?? ওর ফোনটা তো বন্ধ! তোর ভাইয়াকে এখুনি বল যত তাড়াতাড়ি সম্ভব এই শহর ছেড়ে যেন সবাইকে নিয়ে পালিয়ে যায়। এখানে থাকলে ওরা তোদেরকে বাঁচতে দেবেনা। এই বলে আমাকে কিছু বলার সুযোগ না দিয়ে বাবা ফোন কেটে দিলো।

ভয়ে আমার বুকের ভেতর ধুক করে কেঁপে উঠলো,,,,, 
সাথেসাথেই আমি পুরো বিষয়টা একেক করে পরিবারের সবাইকে জানালাম,,, ভাইয়া থানাই খোঁজ নিয়ে বাবাকে পেলোনা,,,,,কেন জানি,,সেদিন থানা থেকেও তেমন কোন রেস্পন্স দিচ্ছিলো না।

সেদিন ভাইয়া অনেক দৌড়াদৌড়ি করেও বাবার কোন হদিশ পাইনি,,,,আমরা অনেক দুশ্চিন্তাইই ছিলাম। পরের দিন থানা থেকে ফোন দিয়ে সকলকে যেতে বললো,,আমরা সাথেসাথেই গেলাম,,,,

গিয়ে দেখলাম থানার সামনে বাবার ছিন্নকরা কাঁটা মাথাটা পড়ে আছে,,, বডিটা নেই,,,থানা থেকে জানালো বডি পাওয়া যাইনি,, শুধু মাথাটাই পাশের এক ডোবা থেকে উদ্ধার করা হয়েছে। সেদিনের ঘটনা সচক্ষে দেখে আমরা কেউই সহ্য করতে পারিনি। 

মা ছিলো হার্ট এর পেশেন্ট,,,তিনি বাবার কাটা মাথা দেখে আর নিজেকে সামলাতে পারিনি,,,,মা সেখানেই হার্ট এটাক করেন এবং হাসপাতালে নেওয়ার আগেই সেদিন মায়েরও মৃত্যু হয়।

আমাদের সোনার সংসারের ইতি সেদিন থেকেই শুরু হয়।

বাবার মৃত্যুর পর বাবার পোস্টেই ভাইয়ার চাকরি হয়,আর ভাইয়ার চাকরি জীবনের প্রথম মিশনটা ছিলো "বাবার খুনিদের খুঁজে শাস্তি দেয়া"। 

ভাইয়া ডিউটিতে থাকতো, আর আমরা দুইবোন বাড়িতে থাকতাম,আপুর ভার্সিটি এবং আমার কলেজ যাওয়া বন্ধ ছিলো,বাড়িতে প্রচুর পুলিশি গার্ডও ছিলো। 

তবুও ভাইয়াকে বলেছিলাম," বাবার সাবধান বাণীমত আমাদেরকে নিয়ে এই শহর ছেড়ে চলে যেতে। কিন্তু ভাইয়া ছিলো অনেক জেদি,সে" বাবার খুনিদের না খুঁজে এই শহর ছেড়ে কোথাও যাবেনা,এভাবে দুইমাস পার হয়ে গেলো,ভাইয়া তার মিশন অনুযায়ী কাজ করছে,আমরা মোটামুটি স্বাভাবিক হলাম।

আবার কলেজে যেতে শুরু করলাম। হঠাৎ একদিন এক বড় রাজনৈতিক নেতার ছেলের বিয়ে উপলক্ষে নিরাপত্তা রক্ষার্থে,ভাইয়ার সেই বাড়িতে ডিউটি ছিলো, আর আমি গিয়েছিলাম কলেজে,আপু সেদিন ভার্সিটি না গিয়ে একাই বাড়িতে ছিলো। 

কলেজ ছুটির পর আমি বাড়িতে ঢুকতেই দেখি,, গার্ডে থাকা ছয়জন পুলিশের কাটা মাথা গেটের সামনে পড়ে আছে,,ঠিক যেমন বাবার কাটা মাথাটা ছিলো। আর একটু দূরে আছে তাদের বাকি বডি। আমার মনের ভেতরটা আবার কিছু হারানোর ভয়ে সজোরে ধাক্কা দিয়ে উঠলো ,এই অনুভূতিটা বাবার সেই লাস্ট ফোনকলেও হয়েছিলো। 

আমি পাগলের মত দৌড়িয়ে আপুর রুমে গেলাম,গিয়ে দেখলাম আপু সিলিং ফ্যানের সাথে গলাই দড়ি দিয়ে ঝুলে আছে। এইটা দেখে আমি আর নিজেকে ঠিক রাখতে পারিনি,, সাথেসাথে জ্ঞান হারালাম। জ্ঞান ফিরলো ভাইয়ার কান্নাই,,, দেখলাম ভাইয়া আপুর লাশের পাশে বসে কাঁদছে। আমার বুকের ভেতরটা তখন ফেটে চৌরির হয়ে যাচ্ছিলো। 

অতঃপর আপুর লাশকে পোস্ট মডেম এর জন্য পাঠানো হলো,,তারপর পোস্ট মডেমের রিপোর্টে আসলো, ১২ জন পশু মিলে পালাক্রমে আপুকে শেষ করেছে, তখন বুঝলাম 
এর পরে আপুর আর নিজেকে বাঁচিয়ে রাখার মত ক্ষমতা ছিলোনা,তাইতো সে নিজেকে মুক্তি দিয়েছে। 

এই ঘটনার পরে ভাইয়া আর নিজের জেদ নিয়ে অটুট থাকতে পারেনি,,, ভাইয়া ট্রান্সফার নিয়ে যশোর শহর ছেড়ে ঢাকাই চলে আসে।

ঢাকাই আসার পর থেকে ভাইয়া কখনো আমাকে একা কোথাও ছাড়তোনা,,,,কলেজেও যেতে দিতোনা,,এখানকার কলেজে শুধু ভর্তি করিয়েই রেখেছিল। আর বাসাই টিচার রেখে আমাকে পড়াতো। 

অতঃপর ঢাকা বোর্ডেই আমার ইন্টার পরিক্ষা হলো,,এবং এতকিছুর পরেও আমার ভালো রেজাল্ট হওয়াতে,, ভাইয়া আমাকে ঢাকা ভার্সিটিতে ভর্তি করিয়ে দিলো,,এবং প্রতিদিন সাথে করে ভার্সিটিতে দিয়ে এবং নিয়ে আসতো,,, সবকিছু ভুলে আমরা আবার নতুন করে জীবন শুরু করেছিলাম,,

কিন্তু সেইটা আর সম্ভব হলোনা,আমাদের কপালে অন্য কিছুই লেখা ছিলো,,,,,

সেদিন ভাইয়ার ডিউটি ছিলোনা তাই সিভিল ড্রেসেই ভাইয়া আমাকে ভার্সিটিতে নিয়ে গিয়েছিল,সময়মত পৌঁছেদিয়ে,,ভাইয়া চলে যাচ্ছিলো আর আমি ক্লাসে গিয়েছিলাম,, 

হঠাৎ খুব চিল্লাপাল্লা শুনে আমি ক্লাস থেকে ভার্সিটির ক্যাম্পাসে আসলাম, এসে দেখলাম,,প্রচুর লোকের ভিড়,,এবং তারমধ্যে ভাইয়াও আছে,,,আমি ভাইয়াকে ডাকতে যাবো,,আর ঠিক তখনি আমার চোখের সামনে কিছু লোক ভাইয়াকে গুলি করলো,

এইটা দেখে আমার শরীর পুরো নিস্পন্দ হয়ে গিয়েছিল,,,,মনে হচ্ছিলো যেন চিরতরে পায়ের নিচ থেকে মাটিটা সরে যাচ্ছে,সেখানেই আমি আবার জ্ঞান হারালাম। তারপর চোখ খুলতেই দেখি আমি হাসপাতালে,তখনই চেতনা ফিরতেই আমার ভাইয়ার কথা মনে পড়লো। আর সাথেসাথে আমার বুকটা হুঁ হুঁ করে কেঁপে উঠলো। আমি অবচেতন হয়েই হাসপাতাল থেকে দৌড়ালাম ভার্সিটির উদ্দেশ্যে।

ভার্সিটিতে গিয়ে কাউকেই পেলাম না,সোজা থানাই গিয়ে জানলাম ভাইয়া আর পৃথিবীতে নেই,তৃতীয় বারের মত স্বজন হারানো ব্যথাই,হৃদয়ের ভেতরটা এক বিষাদী আত্মচিৎকারে ভেঙে পড়লো,,,,আমি প্রায় পাগলের মত হয়ে উঠলাম,, বাঁচার ইচ্চাটাই হারিয়ে গেলো।

একেক করে জীবন থেকে সবাই হারিয়ে গেলো,,,,,,ভাইয়াটা ছিলো আমার বাঁচার শেষ আশা। সেও চলে গেলো চিরতরে। 

আগে প্রচুর আশা নিয়ে ভাবতাম,,, আমার কষ্টগুলো একদিন শেষ হবে,,,অলৌকিক শক্তিসম্পন্ন একটা হিরোর আবির্ভাব ঘটবে আমার জীবনে,, সে" পিষাচগুলোকে শাস্তি দেবে,,,,আমার দুঃখ গুলোকে সুখে পরিণত করবে।

কিন্তু এখন বুঝি এগুলো নিতান্তই স্বপ্ন,,, তাই আর কিছুই ভাবিনা,,, মনের ভাবনাগুলোকে মনের মাঝেই জীবন্ত কবর দিয়ে দিই।

এখন প্রতিনিয়ত শুধু সময় গুনি,,,কখন আমার জীবনটা শেষ হবে,,,,এই বুকভরা ব্যথা নিয়ে আর কতদিন আমাকে বাঁচতে হবে?? আর কতদিন??

এখন আমি দুঃসম্পর্কের এক চাচার বাসাই আশ্রিতা হয়ে বেঁচে আছি। এই চাচাদের কোন ছেলেমেয়ে নেই,, তাই তারা আমাকে নিজের মেয়ের মতই ভালবাসে,,,।।।।।।
এখন সারাদিন ঘরে আটকা হয়ে থাকি। কারো সাথেই তেমন প্রয়োজন ছাড়া কথা বলিনা,,,
নিঃসঙ্গতা দূর করতে, সময় পার করতে,,, আমার এই প্রিয় ডায়রিটাতে নিজের মনের জমানো কথাগুলো প্রকাশ করি। 

৩.

ডায়রিটা পড়ার পর রুপমের চোখদিয়ে অঝোর ধারায় পানি ঝরতে থাকে,,, সে বলে,"__এতদিন ভাবতাম আমার হৃদয়টা সর্বোপরি বিষাদময়,,, আমিই পৃথিবীরর শ্রেষ্ঠ নিঃসঙ্গ জীব! কিন্তু আজ বুঝতে পারছি কষ্ট কাকে বলে,,,,প্রকৃত নিঃসঙ্গতা কি আজ বুঝতে পারছি,,,,,মেয়েটা এতোটা অসহায়ত্ত্ব,,,এতোটা কষ্ট নিয়ে বেঁচে আছে তা তাকে দেখে বুঝতে পারিনি,,,

হ্যাঁ__ হয়তো তার ভাবনার মতো কোন অলৌকিক ক্ষমতাসম্পন্ন হিরো আমি কখনোইই হতে পারবোনা,, কিন্তু তার কষ্টের ভাগিদার অবশ্যই হতে পারবো,,,,, তার দুঃখ অবশ্যই আমি দূর করতে পারবো,,,,এবং আমি তা করবই!!

তার পরিবারের খুনিদের আমাকে খুঁজে বের করতেই হবে,,,এইরূপ জঘন্য পিশাচদের বেঁচে থাকার কোন অধিকার নেই,,,তাদেরকে মরতে হবে,,,হ্যাঁ তাদের মরতে হবে,,,আমিই তাদেরকে খুঁজে খুঁজে মারবো। 

রুপম প্রচণ্ড আক্রোশ নিয়ে সাদিয়ার পরিবারের খুনিদের খুঁজতে থাকে,,,সাদিয়ার ডায়রিতে লেখা ঠিকানা থেকেই সে,,যশোরে যায়,প্রায় দেড়মাস ধরে অনেক কষ্টে খোঁজখবর করার পর রুপম ঢাকাই ফিরে আসে,এবং সরাসরি সাদিয়ার বাসাই অর্থাৎ সাদিয়ার সেই চাচাদের বাসাই উপস্থিত হয়।
......
রুপমকে দেখে সাদিয়া অবাক হয়ে জিজ্ঞাসা করে,"__ আপনি???" আবার কি মনে করে আসলেন??।

রুপম বললো,"__সাদিয়া আপনার সাথে আমার খুব জরুরি কথা বলার আছে,,,,।

সাদিয়া,"__ আপনি আমার নাম জানলেন কিভাবে?

রুপম,"__ আপনার ডায়রি পড়ে জেনেছি!

সাদিয়া,"__ তার মানে আমার ডায়রিটা আপনিই চুরি করেছিলেন?" কেন এমন করলেন,,,, ডায়রি মানুষের পার্সোনাল জিনিস,, এই কাজটা আপনি মোটেও ঠিক করেননি।

রুপম,"__ দয়াকরে আমার পুরো কথাটা শুনুন,,, আমি আপনার উপকারের জন্যই এসেছি।

সাদিয়া,"___আচ্ছা বলুন কি বলতে চান?"

রুপম,"__ তাহলে মন দিয়ে শুনুন,,, আপনি জানেন যে" আপনার ওইদিন হাসপাতাল থেকে কাঁদতে কাঁদতে চলে আসাই আমি অনেক দুশ্চিন্তা ও কৌতুহলি ছিলাম,,,ধীরেধীরে আপনার বিষয়ে জানার আগ্রহ আমার বাড়তে থাকে,,

আপনাকে দ্বিতীয়দিন এই বাড়িতে দেখার পরেও আপনি আমাকে কিছুই বলেন নাই,,তাতে আপনার প্রতি আমার আগ্রহ আরো অনেক বেশি বেড়ে যায়,,তাই আমি আপনার বিষয়ে খোঁজখবর নেওয়ার অন্যকোন মাধ্যম না পেয়ে আপনার ডায়রিটা চুরি করে নিয়ে পড়ি,,, এবং আপনার সকল বিষয়ে জেনে যাই,,,,

অতঃপর আমি সিদ্ধান্ত নিই,,আপনার পরিবারের খুনিদের খুঁজে বের করার,,সেই সিদ্ধান্ত অনুসারে,,আপনাদের যশোরের বাসাতে যাই,,,,সেখান থেকেই খুনিকে খোঁজা শুরু করি,,,

আমি প্রথমেই আপনার বাবার কাটা মাথাটার ফরেনসিক রিপোর্ট কালেক্ট করি,এর জন্য ডাক্তারকে সরাসরি না বলে ফরেনসিকে থাকা এক সহকারী নার্সকে কিছু টাকাদিয়ে গোপনে কাজটা করি,,ডাক্তারকে সরাসরি বলতে ঝামেলা হতেপারে,,সন্দেহ করতে পারে,,,তাই নার্সকে দিয়ে কাজ করাই,,,কারণ আমি জানি ফরেনসিক রিপোর্টেই এমন অনেক তথ্য থাকে যার মাধ্যমে খুনি খোঁজার পথ পাওয়া যায়।
 Kaljoyee

 


অতঃপর সেই রিপোর্টে জানতে পারি অতি ধারালো কিছু দিয়ে এক কোপে মাথাটা কাটা হয়েছিল। 

তারপর একই মাধ্যমে আপনাদের বাসার গার্ডে থাকা পুলিশদেরও ফরেনসিক রিপোর্ট কালেক্ট করে জানতে পারি,, সবাইকে একই পদ্ধতিতে খুন করা হয়েছে,,,তারমানে খুনি একজন,,,, 

কিন্তু আবার আপনার বোনের ফরেনসিক রিপোর্টে তার শরিরে ১২ জনের বির্য পাওয়া যায়,,আর তাছাড়াও ছয়জন গার্ডকে একজনের পক্ষে মারা সম্ভব না,,,তাতে বুঝলাম,,,,এদের আসল লিডার সারাসরি এসেছিল এবং সাথে লোকজন সহকারী হিসাবে ছিলো,,,

তাই লিডারকে নিশ্চিত করার জন্য আমি আপনার বোনের ফরেনসিক রিপোর্টটা মার্ক করলাম,,, 

অতঃপর আপনার বাবার থানাই গিয়ে,,
কয়েকজন কনস্টেবলকে টাকা খাইয়ে,,গোপনে জিজ্ঞাস করলাম, কেউ ই সঠিক কার্যকরী কোন তথ্য দিতে পারলোনা,,,

যখন ফিরে আসছিলাম,,, ঠিক তখন একজন প্রায় বৃদ্ধ কনস্টেবল আমাকে ডেকে তার নাম্বার দিয়ে রাতে তার বাড়িতে যেতে বললো,,আমি গেলাম,,তারপর সে বললো,সে আপনার বাবার অনেক কাছের একজন লোক ছিলো,আপনার বাবা তাকে খুব ভালবাসতো,বন্ধুসুলভ ব্যাবহার করতো, 

খুন হওয়ার দিন আপনার বাবা অনেক চিন্তাই ছিলো,আর তাকে বলেছিল,আজকের এই মিশনটা সফল হলে,এই শহরের বিশিষ্ট এক নেতা সহ ঢাকার এক বড় মন্ত্রীরও পদচ্যুতি ঘটবে,দেশ থেকে দুইটা অসৎ নেতা সরবে, অনেক হাজার হাজার জনগণ বড় ক্ষতির হাত থেকে বাঁচবে। 

সে আমাকে এতোটুকুই বলতে পেরেছিলো। 

সেইটা শুনে আমি বুঝলাম তারমানে এখনে,, অনেক বড় দলের হাত আছে ,,,,,, অতঃপর শহরের বড়বড় নেতাদের লিস্ট বানালাম,,,
এবং সব নেতাদের বাড়ির ড্রাইভার আর কাজের লোকদের টাকাপয়সার মাধ্যমে হাত করে,,,খবর জানতে থাকলাম,,, তাদের মধ্যে একজনের কাছে আসল ঘটনা জানতে পারলাম,,,,,

সে প্রথমে বলতে চাইছিলোনা,,পরে টাকার পরিমাণ বাড়াতে,জানালো সেই নেতার পরিবারের সাথে ঢাকার এক মন্ত্রীর অনেক বেশি খাতির,,,এবং এই নেতার ছেলে আর ওই মন্ত্রীরর ছেলে অনেক ক্লোজ বন্ধু,মন্ত্রীর ছেলে যখনি এই নেতার বাড়িতে আসে,,তখন নেতার ছেলেই পছন্দমত এলাকা থেকে একেক করে মেয়ে ধরে এনে,,,দুই বন্ধু মিলে ধর্ষণ করে,,,,পরে কিছু টাকা দিয়ে আর ভয় দেখিয়ে,,,, মেয়ের পরিবারকে চুপ করিয়ে দেয়,,,,,

এবং মাঝেমাঝে নেতার ছেলের কাজ শেষে এই ধর্ষণে ওই নেতা এসেও যোগ দেয়,,,

তেমতি একদিন ধর্ষণের সময় ধর্ষিতা মেয়েটি কৌশলে তার মোবাইলে সব রেকর্ডস করে রাখে,,সেদিন নেতার ছেলেদের সাথে নেতাও যোগ দিয়েছিল ,,,,
এবং সেই মেয়ে সেই রেকর্ডিং আপনার বাবাকে দেওয়ার জন্য রাতে ফোন করে তার বাড়িতে ডাকে,,এবং আপনার বাবাও যায় সেই রাতে।

কারণ" এই ভিডিও প্রকাশ পেলে নেতা,, নেতার ছেলে আর মন্ত্রী ছেলে তিনজনেরই ফাঁসি অথবা জেল হবে,,,আর এতে তাদের আরো হাজারও কুকীর্তি সামনে চলে আসবে।।। 

কিন্তু কোন মাধ্যমে নেতার ছেলেরা জেনে যায় কথাটা,,আর সেদিনই তারা,,, আপনার বাবাকে সেই মেয়ের বাড়ি থেকে ফেরার পথেই তাড়া করে আর তখনি তিনি আপনার ভাইয়ার এবং আপনাদের বাসার নাম্বরে ফোন দিয়েছিলো সেদিন। অতঃপর তারা আপনার বাবাকে মেরে ফেলে,, 

সেই নেতা নিজ হাতে আপনার বাবার গলা কাটে গরু কাটা ছুরি দিয়ে,,,তারপর তারা সেই মেয়ের বাড়িতে গিয়েও একইভাবে সেই মেয়ে সহ তার পরিবারককে গলা কেটে খুন করে।

সেই নেতা একসময় প্রফেশনাল কিলার ছিলো,
আর তার খুন করার মাধ্যমই ভিক্টিমের গলা কেটে ফেলা,,,,

অতঃপর তারা আপনার বাবার বডি ও সেই মেয়ে সহ মেয়ের পরিবারের লাশ একটা ডোবার পাশেই পুতে দেয় পরদিন শুধু আপনার বাবার মাথাটা আলাদাভাবে নরম জায়গাইই পোতার ফলে ডোবার পানিতে ভেসে ওঠে।,,

সে আমাকে এতটুকুই বলতে পারে,,অতঃপর আমি পুরো বিষয়টা সাজাতে থাকি,,,আমি ভাবি আপনার বোনের মৃত্যুরর দিনই কেন আপনার ভাইয়াকে অন্যত্র ডিউটিতে পাঠানো হলো,,সেদিন কি আদৌ কোন নেতার ছেলের বিয়ে ছিলো!! ,,নাকি সবি নাটক ছিলো,,,

পরে খোঁজ নিয়ে জানতে পারি হ্যাঁ,, সেদিন এক নেতার ছেলের বিয়ে ছিলো,,কিন্তু নেতাটি নিন্মপদের ছিলো,,তাহলে তার ছেলের বিয়েতে স্পেশাল পুলিশ গার্ডের দরকার কেনো হবে???"

তখন পুরো বিষয়টা লাইন অনুযায়ী সাজাতে থাকি,,,,
(ভিডিও রেকর্ডিং!,,, আপনার বাবার খুন!,,,আপনাদের বাড়ির গার্ডগুলোকে খুন করে আপনার বোনকে ধর্ষণ করে খুন! ফরেনসিক রিপোর্ট! নিন্মপদের নেতার ছেলের বিয়ে!) অতঃপর বুঝতে পারি,,,

সেদিন আপনার বাবাকে মারার পরে তারা আপনার বাবার কাছে সেই রেকর্ডিং ভিডিও মোবাইলটা পায়না,,,শুধু আপনার বাবার ফোনটা পায়,,,,তখন তারা ভাবে,",,,,"নিশ্চয়,,,আপনার বাবা ফোনটা কাউকে আসার পথেই হস্তান্তর করেছে,,,এবং তাদের সন্ধেহ ছিলো,,,আপনার ভাই যেহেতু যথেষ্ট যোগ্য,,তাই আপনার বাবা বিপদ হবে বুঝতে পেরে,,,,আসার পথে বিশ্বাসযোগ্য হিসাবে নিজের ছেলেকেই ফোন দিয়ে তার কাছে ডেকে,,,সেই ভিডিও রেকর্ডিং করা ফোনটা দিয়ে অন্যস্থানে পাঠিয়েছে,,

কারণ আপনার বাবার ফোনের লাস্ট কল লিস্টে আপনার ভাইয়ার এবং আপনাদের বাসার নাম্বারই প্রথমে ছিলো,,আর বাসাই আপনার বাবা ছাড়া পুরুষ মানুষ আপনার ভাইয়াই আছে"। তাই তারা আপনার বাবাকে মারায় নিশ্চিন্ত হয়নি,,,,
আপনার ভাইয়াকে নজরে রাখতো আর ভাবতো সে" বাড়িতেই সেই ফোনটা রেখেছে,,,

তারপর আপনার ভাইয়া নিজেও পুলিশের চাকরি পেলো ,,তাই তারা সরাসরি কিছু না করে সুযোগের অপেক্ষাই থাকলো,,,কিন্তু তারা কোন সুযোগ পাচ্ছিলো না,,,তাই তারা সুযোগ তৈরি করলো,,,

আপনার ভাইয়াকে সেদিন তারা একটি সাধারণ নেতার ছেলের বিয়ের পার্টিতে গার্ড বানিয়ে পাঠালো,,,আপনার ভাইয়ার থানার ওসিও ওদের দলে ছিলো,,,তাই তার আদেশেই আপনার ভাইয়া সেদিন গিয়েছিল। 

এমনকি এই ওসি আপনার বাবার খুনের সাথেও মিলিত ছিলো,,তাইতো সে,,আপনার বাবার খুনের দিন তেমন রেস্পন্স দিচ্ছিলোনা। 

আর ওসির যে ওদের সাথে মিলিত ছিলো এই ধারণাটা শিওর হওয়ার জন্য আমি,,আপনার বাবার সেই বন্ধু কনস্টেবল ভদ্রলোকের কাছে শুনে জানি যে",,সেদিন ওসি সাহেব একপ্রকার জোর করেই আপনার ভাইয়াকে,, বিয়ের অনুষ্ঠানের স্পেশাল গার্ড হিসাবে পাঠিয়েছিল।

আপনার ভাইয়াকে পাঠিয়ে সেদিন তারা আসলো আপনাদের বাড়ি তল্লাশি নিতে,,এবং সাথে সেই নেতাও এসেছিলো,,,এবং নেতা নিজ হাতেই গার্ড পুলিশদেরকে মারে,,,এবং অনেক খুঁজেও তারা যখন কিছুই পায়নি তখন হতাস হয়ে ছিলো,,,আর সেই নেতা ছিলো,,, নারীলোভি,,তাই সে আপনার আপুকে সেদিন ধর্ষণ করে,,এবং তার সাথে আসা নেতার লোকেরাও ধর্ষণ করে।

আমি এইটা শিওর হওয়ার জন্য আপনার আপুর ফরেনসিকে থাকা ১২ জনের বির্যের রিপোর্টের সাথে এই নেতার ডিএনএ কালেক্ট করে মিলিয়ে পরিক্ষা করি এবং ফলাফল পজিটিভ অর্থাৎ আমার ধারণা ১০০% সত্যি হয়। 

ওই ঘটনার পরে আপনার ভাইয়া যশোর ছাড়লেও ঢাকায় আসে, আর ঢাকাই ছিলো সেই মন্ত্রী,, তার পাওয়ারও বেশি,,,মন্ত্রীরর ছেলেও এর সাথে জড়িত বলেই,,মন্ত্রী তার ছেলেকে বাঁচাতে,,,, সুযোগ সন্ধানে থাকে,,আপনার ভাইকে আর আপনাকে মারলেই তারা সমস্ত চিন্তা থেকে মুক্তি পেতে পারবে,,,
তারা তাই আর রেকর্ডিং না খুঁজে,, আপনার ভাইকে মারার প্লানে থাকে,,,,,,

এইটা যদিও আমার ধারণা তবুও যুক্তি ও একই কথা বলে,,যাইহোক,,, এদিকে আপনার ভাইও যথেষ্ট বুদ্ধিমান ছিলো,,সে অবশ্যই পুরো ঘটনা কিছুটা আঁচ করতে পেরেছিলো,,,কিন্তু তার কাছে কোন প্রমাণ ছিলোনা,,,,,,

তাই সে,,, আন্দাজেই একটা ঘা দেওয়ার চেষ্টাই সেই মন্ত্রীকে একটা গোপন সিম থেকে ফোন দেয়,,আর ডাইরেক্ট ফোনে রোমাল চেপে কন্ঠস্বরে পালটিয়ে , থ্রেটের সুরে জানাই আপনারা যশোর থানার এস আই কে খুন করিয়েছেন!,,, কেন করিয়েছেন!,,, সেই ভিডিও এবং সকল তথ্য আমার কাছে আছে,,,,,,ভিডিওটা ভাইরাল করতে না চাইলে,,,আমার সাথে ধানমন্ডী লেকে এসে দেখা করুন,,,সাথে ১ কোটি টাকাও আনবেন। 

এইটা আপনার ভাইয়া করেছিল,,কারণ যদি তার ধারণা সত্যি হয় তাহলে মন্ত্রী আসবে,,আর আসলেই সে প্রমাণ পেয়ে যাবে,,,কারণ তার ফোনে কল রেকর্ডিং করা আছে,,,আর টাকার কথা বলেছিল,, যাতে ওদের সন্দেহ না হয়।

কিন্তু সেই সিমটা ছিলো,,,আপনার ভাইয়ার এক বন্ধুর আইডি থেকে রেজিস্ট্রেশন করা

অতঃপর মন্ত্রী সরাসরি সিম অফিস থেকে সিম এর রেজিস্ট্রেশন কারীর নাম জেনে যায়,,আর খোঁজ নিয়ে জানতে পারে এইটা আপনার ভাইয়ার বন্ধু,,

তাই তারা আর কোন অপেক্ষা করেনা,,,

সেদিন তারা আপনার ভাইয়ার বলা ঠিকানার না গিয়ে পরেরদিনই আপনার ভাইয়াকে মারার প্লান বানাই,,আর আপনার ভাইয়া সেদিন অপেক্ষা করার পরেও মন্ত্রী না আসাই,, ভাবে তার ধারণা ভুল,,

তাই সে বাসাই ফিরে আসে আর পরেরদিন,,,, আপনাকে ভার্সিটিটে দিয়ে আসে,,আর সেদিনই মন্ত্রীর প্লান অনুসারে ভার্সিটিতে ঝামেলা বাঁধে তার বানানো দুইদলের ভিতর,, আর তারা আপনার ভাইয়ের সেই বন্ধুর ওপরেও সন্ধেও করে,,এবং তাকেও মেরে ফেলার প্লান করে তাই তারা প্লান করে আপনার ভাইয়ার বন্ধুকে মিথ্যা খবর দিয়ে ভার্সিটি তে নিয়ে আসে,,,,,বলে যে তার ভাইয়ের সাথে নাকি কাদের ঝামেলা বেধেছে ভার্সিটিতে,,
কারণ" আপনার ভার্সিটিতে আপনার ভাইয়ের সেই বন্ধুর এক ছোটভাই ও পড়তো,,,,

অতঃপর আপনাকে দিয়ে যাওয়ার পথে আপনার ভাইয়ের সাথে তার বন্ধুর দেখা হয় এবং তারপরই মন্ত্রীর সাজানো ঝামেলা শুরু হয়,,আর সেইটা দেখে আপনার ভাই ও তার বন্ধু এগিয়ে যায়,,,,এবং প্লান মত তারা গুলি করে আপনার ভাই ও তার বন্ধুকে মেরে ফেলে,,,।


আমার এই ধারণাটার প্রমাণও আমি,,ভার্সিটি থেকেই পাই,,আপনার ভাইয়ার বন্ধুর ভাইয়ের কাছে শুনে জানতে পারি,,তাকে তার ভাই সেদিন ফোন দিয়ে বলেছিল," সে নাকি ভার্সিটিতে আসছে,,,, ঝামেলা মেটাতে,,,এতোটুকুই বলে ফোন কেটেছিল।। আর ঝামেলা হওয়ার সময় আপনার ভাইয়া ও তার বন্ধু ২ জনেরই ফোন পড়ে যায়,,এবং ২ টি ফোনই গাছের শিকড়ের পাশে ভাঙা অবস্থাই পড়ে ছিলো,,,আর সেইটা থেকে কল রেকর্ড শুনে আমি পুরো বিষয়টা ক্লিয়ার ভাবেই বুঝতে পারি।

এই পশুগুলোই হলো আপনার পরিবারের খুনিরা,,,কিন্তু আমাদের হাতে কোনো উপযুক্ত প্রমাণ নেই,,আর যা প্রমাণ আছে তা ওদের মত পাওয়াফুল লোকেদের শাস্তি দেওয়ার জন্য যথেষ্ট নয়,,,,তাইই আমাদের নিজেদেরইই এইসব খুনিদের শাস্তি দিয়ে হবে,,,

এই বলে রুপম থামলো,,
তখন সাদিয়ার দুইচোখ বেয়ে টপটপ করে পানি পড়ছে,,আর চোখ লাল টকটকে রক্তবর্ণ হয়ে আছে,

সাদিয়া বললো,"__ অবশ্যই ওই পশুগুলো শাস্তি পাবে,,আমি নিজ হাতে মারবো ওদের,,,ওদের বেঁচে থাকার অধিকার অনেক আগেই শেষ হয়ে গেছে তবুও ওরা অনেকদিন এক্সট্রা বেঁচেছে,,,
কিন্তু আর না,,এইবার ওদের মরতেই হবে,,, ওরা মরবেই!!!
কিন্তু আপনি আমার জন্য এতোকিছু কেন করলেন,,এখানে আপনার স্বার্থইই বা কি? এখনকার মানুষররা স্বার্থ ছাড়া কিছুই করেনা,,, তাহলে আপনি কেন আমার জন্য এত্তোকিছু করলেন,,,?

রুপম বললো,"__ জানিনা স্বার্থ কি,,তবে আমার মনে হয়েছে কাজটা করি,,তাইই করেছি,,আর এখন মনে হচ্ছে ওদেরকে শেষ করতে আপনাকে সাহায্য করতে হবে,,,আমি তাই ই করবো,,,,
আর তাছাড়াও একরকম বলতে পারেন ওদেরকে না মারলে আমিও বাঁচতে পারবোনা।

সাদিয়া বললো,"__মানে?

রুপম বললো,"__মানে হচ্ছে সেদিন আমার সামনে আপনার ভাইয়া খুন হলো,,সবাই পালিয়েছিল কিন্তু আমি পালাইনি,,আপনার ভাইয়ার লাশের কাছে ছিলাম,, তাই দূর থেকে মন্ত্রীরর লোকেরা দেখে ভেবেছিল আমিও আপনার ভাইয়ের বন্ধু এবং আপনার ভাইয়া আমাকে মৃত্যুর আগে হয়তো সেই ভিডিও রেকর্ডিং মোবাইলটা দিয়ে গেছে,,,

আর তারপর আমি আপনাকে নিয়ে হাসপাতালে গেলাম,,এতে ওদের সন্দেহ আরো তীব্র হয়েছিলো,,,এবং ওরা আমার ওপরে নজর রাখছিল, আর তারপর আমাকে যখন পুলিশ ডেকেছিল,, তখন অরা নিশ্চিত হলো আমি পুলিশকে সেই রেকর্ডিং এর কথা বলতেই গিয়েছিলাম,,, 

আর তাইতো ওরা আমাকে মেরে ফেলতে চেয়েছিল সেদিন অস্ত্রহাতে তাড়া করেছিলো,, কিন্তু আপনার ডায়রি পড়ে আমি দেড়মাস ঢাকা ছেড়ে নিখোঁজ থাকাই ওরা আমাকে কিছু করতে পারেনি,,, ,,

কিন্তু আবার যখন দেখবে তখন আবার মারতে আসবে,,,তাই কিছু না করে মরার থেকে আপনার সাহায্য করতে গিয়েই না হয় মরার ঝুঁকিটা নিলাম।

অতঃপর সাদিয়া বললো,"__ শুধুমাত্র আমার জন্যই আপনার এতো বড় বিপদ হলো,,

আর তখনইই রুপম তাকে থামিয়ে দিয়ে বললো,"__ ওভাবে বলবেন না,,,পিছনের কথা না ভেবে সামনের কথা নিয়ে ভাবুন। আর পারলে আমাকে ফ্রেন্ড মনে করবেন।

সাদিয়া বললো,"__ আপনার মত বন্ধু পাশে থাকলে আর চিন্তা কি,,আমরা অবশ্যই পারবো,,,ওই নরপিশাচদের উপযুক্ত শাস্তি দিতে।


৪.
অনতিবিলম্বে রুপম ও সাদিয়া দুইজনই সিদ্ধান্ত নিয়ে প্রথমে যশরের উদ্দেশ্যে রওনা দিল,,,

তাদের প্রধান লক্ষ্য পুরো গ্রুপটার শুরু থেকে শেষ করা,

তাদের দুইজনেরই যেহেতু একসঙ্গে কাজ করতে হবে,,তাই তারা পরামর্শ করে নিজেদের সুবিধার্থে চুক্তিগত বিবাহ করে ম্যারেজ সার্টিফিকেট বানাই,,, যাতে তাদের কোন ঝামেলায় না পড়তে হয়,,এবং তাদের চুক্তি অনুযায়ী,,মিশনের কাজ শেষে তারা ডিভোর্স নিয়ে নিবে। 

অতঃপর তারা যশরে গিয়ে সেই খুনি নেতার নির্বাচন ওয়ার্ডেই বাসা ভাড়া নিয়ে থাকা শুরু করে,,এবং সুযোগ সন্ধানে থাকে।

প্রথমে নেতার গ্রুপের হেড গুলাকে তারা সনাক্ত করতে থাকে,,,,,ইন্টারনেট থেকে তাদের বিষয়ে যাবতীয় খবরাখবর ও ছবি সংগ্রহ করে দেখে এদের মধ্যে নেতার সাথে সবসময় দশজন থাকে আর ,,,,, 

এই দশজনই সবসময় নেতার গার্ড হিসাবে থাকে,,,,আবার সকল রাজনৈতিক কর্মকাণ্ডও এই দশজনই সামলাই।
তাই এদের লাইফ ডিটেইলস সংগ্রহ করে দেখে এরা প্রত্যেকেই হাই লেভেলের সন্ত্রাসী,,,,

রুপম আর সাদিয়ার বুঝতে বাকি থাকেনা,,, যে" এই দশজন ও সাথে নেতা ও তার ছেলে মিলে মোট বারোজনই সাদিয়ার বাবার খুনি ও তার বোনের ধর্ষক। 

অতঃপর তারা মার্ক করে,,,যশরের মিশনে তাদের এই বারোজনকে সাথে ওসি,মোট তেরোজনকে মারতে হবে,,,বাকি কাজ ঢাকাই গিয়ে করতে হবে। 

অতঃপর তাদের পরিকল্পনা অনুযায়ী,,,তারা নেতার সাথে থাকা দশজন ও ওসিকে প্রথমে টার্গেট করে,,,,পরপর দুদিনেই তারা পরিকল্পনা অনুযায়ী সাতজনকে মেরে ফেলে,,,,

তখনি সারা দেশজুড়ে আতঙ্ক ছড়িয়ে পড়ে,এতো পাওয়ারফুল সাতজন নেতাকর্মীদের মৃত্যুতে পুরো যশোর জুড়ে হরতাল জাড়ি হয় সাথে অলিখিত কার্ফুিউ ও জারি হয়ে যায়,,

সারা শহরে সর্বত্র পুলিশি রেড এলার্ট চালু হয় সাথে বিভিন্ন কুসংস্কার ও ছড়িয়ে পড়ে,,,কারণ এতো পাওয়ারফুল নেতাকর্মীদদের দুইদিনে মারা কোন সাধারণের পক্ষে সম্ভব না। 

অতঃপর নেতা সহ তার বাকি কর্মীরা ও ওসি সাবধান হয়ে যায়। প্রচুর সিকিউরিটি নিয়ে থাকে তারা,,,

এদিকে রুমপ ও সাদিয়া,,,কিছুদিন তাদের মিশন থামিয়ে রাখে,এভাবে দুই মাস পার হওয়ার পরে পরিস্থিতি ঠাণ্ডা হয়,সব মানুষ আবার স্বাভাবিক হতে শুরু করে,এবং নেতার কর্মীরাও তাদের সিকিউরিটি কমিয়ে দেয়,এর মধ্যে দুজন গাঁ ঢাকাও দিয়েছিল,, তারা আবার ফিরে আসে,,,

অতঃপর রুপম সাদিয়া,, আবার তাদের মিশন চালু করে,,কিন্তু তারা কিছুতেই এইবার আর সুযোগ পাচ্ছেনা,,, কারণ এবার সবাই সাবধান হয়ে আছে,,,আগে এদের কোন ভয় ছিলোনা,,এদের ওপরে কেউ ছিলোনা বিধেয় বুক ফুলিয়ে চলতো এরা,,কিন্তু এখন এদের চলাফেরাইই অতি সাবধানতা ও সাথে এখনো প্রচুর গার্ড এদের,,,

তাই তারা সিদ্ধান্ত নেয় এঁদের অন্যভাবে মারতে হবে,,,,,

সাদিয়া নিজের ঝুঁকি নিয়ে নেতার বাড়িতে কৌশলে কাজের বুয়া হিসাবে কাজ নেয়,এবং সুযোগ সন্ধানী হয়ে পুরো একমাস কাজ করার পরে,,, এক রাতে সাদিয়া সুযোগ পায়,,,

সেদিন নেতা ও তার ছেলেসহ তার বাকি তিনজন কর্মীদের ও ওসির স্পেশাল মিটিং হয় নেতার বাড়িতে,

সেদিন নেতার বাড়িতে কাজের লোক ও মিটিং এ অংশগ্রহণকারী ছয়জন ছাড়া কেউই ছিলোনা,,,তাই সাদিয়া তাদের প্রত্যেকের চা নাস্তার মাধ্যে কৌশলে এমন বিষ মিশিয়ে দেয়,,যার কার্যক্ষমতা সেবনের দুঘণ্টা পর শুরু হয় এবং কার্যক্ষমতা শুরুর সাথেসাথেই নিশ্চিত মৃত্?
তোমার কবিতার আনাচেকানাচে 
একদিন মিশে যেত আসমুদ্রহিমাচল..
তুমি লিখতে নিজের খুব গহীনে
লুকিয়ে থাকা অনুভূতির দোলাচল! 
মনে পড়ে সেই কবে লিখেছিলে, 
"ভালোবাসা হল নৈঃশব্দের কোলাহল;
যার কেন্দ্রবিন্দুতে চোখে চোখ রাখে মানব মানবী.."
ভুলে গেছো সেইসব উত্তপ্ত শব্দের দাবানল?
আজকাল তোমার নতুন সংসারের গল্পে
কোথায় যেন হারিয়ে গেছে কবিতা!
আলমারিতে পরিপাটি গোছানো কাপড়, 
হিসেবের টাকা আর টুকিটাকি খুচরো গহনা, 
নিত্যদিনের বেলাবেলি অপটু রান্নাবান্না, 
ধুলোপড়া টেবিল আর অগোছালো বিছানা..
এইসবকিছু নিয়ে এখন শুধুই পার্থিব রূপকথা!
তারপর যখন হঠাৎ কোন এক রাতে
পাশে ঘুমিয়ে থাকা প্রিয়মানুষটা স্বপ্নে দেখে
তার পুরোনো প্রেমিকার অযাচিত মুখ, 
তখন তোমার নির্ঘুম রাত দুঃখবিলাস শেখে।
তুমি অসহায় হয়ে খুঁজে ফেরো পার্থিব সুখ.. 
আর সকাল হতেই হাত রাখো কবিতার হাতে!
কর্মক্লান্ত সন্ধ্যা আঁধারের চাদর গায়ে রোজকার মতই ঘুমানোর চেষ্টায় রাত্রির বুকে। কিন্তু এই ব্যস্ত নগরীর অজস্র কোলাহল, অসংখ্য মানুষের দিগ্বিদিক ছুটে চলা। আমার মতো ভবঘুরের ল্যাম্পপোস্টের নিচে বসে নিকোটিনের কুণ্ডলী উড়িয়ে অকারণ সময় নষ্টের দায়ে, আজও তন্দ্রালু সন্ধ্যার নিঘুম অভিমানী দু’চোখ ছলছল পানে তাকিয়ে থাকে আমার দিকে। যেন সে অবলীলায় সবকিছু বলতে চায়। আমি প্রথম প্রথম খুব একটা পাত্তা না দিলেও আজ তার করুণ চোখের দৃষ্টি এড়াতে পারিনি। তাই পদ্মার ধারে গিয়ে বসতেই, সে ভ্যান ভান করে কেঁদে দিলো। তার কষ্টের নদী কতটা পথ যে বিস্তৃত, আমি তার বর্ণনা করতে পুরোপুরি ব্যর্থ। কেউ না জানলেও, আমি জানি। তাই সন্ধ্যার জন্য মনটা প্রায়ই কিছু করতে চায়। কিন্তু এই নিযুত-কোটি শহুরে মানুষগুলো একপক্ষ আর আমি একাই যে একপক্ষ। তাদের বোঝাতে আমি শতভাগ অক্ষম। একে একে দুই হয় জানি; আবার এ দু’পক্ষের হিসেব কখনই মিলবে না এও জানি। বড় মনে পড়ে গ্রামের নিঝুম সন্ধ্যায় কলাবতীয় ঝোঁপে মিটমিট জোনকির ঝাঁক। বাঁশবাগান কিংবা কুঁড়েঘরের উপরে উঁকি দেয়া পূর্ণিমা চাঁদ। নেহাত পাগলামি ছাড়া কিছুই নয় ভেবে, আমার ভাবনাটুকু এতক্ষণে হয়ত সবাই ভুলভাল ঝুড়ির তলায় ঠাই দেবে নিশ্চয়ই। এরপরও কেউ মানতে নারাজ হলেও আমার বলতে দ্বিধা নেই। আমরাই মানুষ যারা নিজেদের বিপদ নিজেরাই ডেকে আনি। যারা প্রতিনিয়ত হাজারো ভাবে পরিবেশ দূষণে অভ্যস্ত। জ্বালানীর মিছে অপচয়, বন উজাড় করে বনদস্যুদের উদ্ভিদ হত্যা, সেই সাথে চিমনীর কালো ধোঁয়া। ব্যাস, আমরাই বুঝি সভ্যতার চরম শীর্ষে! বিপরীতে ওজনের ঢাল ক্ষয়ে সমুদ্র ফুসে উঠে কবে যে আমাদের একেবারে গ্রাস করে ফেলে। তার থেকে সুরক্ষা পাবার সার্থক উপায়ের প্রতিফলন অতশী কাঁচেও অস্পট। যাহোক নিরূপায় সমব্যথী আমার মনে সন্ধ্যার তন্দ্রাচ্ছন্ন বিষন্নতার কষ্ট তবু জেঁকে বসে। সেই কষ্টের ফাল অবিরাম আমার বুক চষে বেড়ায়। শান্তি পাই না কিছুতেই।
সন্ধ্যার জন্যে না হোক অন্যের জন্য কিছু করার ভাবনাটা তবু রয়ে যায়। ভাবনাটা অনেক কালের। সেই অনু ভাবনাগুলোর এক তেজস্ক্রিয় পরমাণুর প্রবল বিচ্ছুরণের দরুণ কোন এক বিকেলে রুগ্ন একটি ছাগলকে ঘাস-পাতা খাওয়াতে গেলাম। একি! যে ছাগলের পাঁজরের হাড় কয়টি এক পলকেই তা বলা যায়। সে কিনা মুহূর্তে গরুর মত তীক্ষ্ম শিং বাঁকিয়ে আমার দিকে তেড়ে এলো। নিরাপদ দূরত্বে এসে বুঝতে পারলাম আমার এই ভালোবাসার মাঝে নিশ্চয়ই কিছু একটা গলদ ছিল। আর তাই ছাগল...!

না, আর সহ্য হয় না! ছাগলের মতো জীবটি যদি বুঝতে পারে এই কৃত্রিমতা, তাহলে মানুষ? না আমার দ্বারা হয়ত আর কিছু হয় না। কিন্তু উর্বরতার কেঁচো তবু থেমে নেই, আমার মাথার উর্বরতা নতুন করে বাড়িয়ে দেয়।
এবার ঠিকই বুঝতে পারে মন, এমন কিছু করতে হবে যার দ্বারা অন্যের মনের গহীনে জোর করে নয় ঠাই হবে নিঃস্বার্থ ভালোবেসে। যার স্থায়িত্ব হবে দিন, মাস, বছর নয় অনন্তকালের। কিন্তু একা অনেক কিছুই সম্ভব নয়। তাই এক এক করে অনেক ভাবনাই তৃণলতার মতো শুকিয়ে যায়। এক সময় তাদেরও হারিয়ে ফেলি মনের অতল গহ্বরে।
কোন এক দুপুর বেলা জ্বর নিয়ে শুয়ে আছি। আমার মেসমেট সাইফুল ভাই কোথা থেকে যেনো অচেনা তিনটা লোক নিয়ে হাজির। পরিচয় পর্বে জানলাম একজন শ্রদ্ধেয় হেনা ভাই, আরেকজন বুলবুল ভাই। অজানা সেই তিন জনের একজন ছিলো আরো বেশি অন্য রকম, একটু অদ্ভুত। চুলগুলো চিরুণীর ভয়হীন একটি আরেকটির সাথে অক্টোপাসের মত জড়িয়ে আছে। গায়ের শার্ট দেখে বোঝাই যায় অনেকদিন সাবানের নিচে সঁপে দেয়া হয় নি। চোখে মুখে নিরাশার ক্লান্তির ছাপ। যেনো অনেক হাঁপিয়ে উঠেছেন, আর পারছেন না। আমার কাছে বিষয়টা কেমন যেনো ধোঁয়াটে মনে হচ্ছিল। প্রশ্নসূচক দৃষ্টিতে হেনা ভাইয়ের দিকে তাকাতেই তিনি কারণটা বললেন। শোনা মাত্রই ভীষণ ভড়কে গেলাম। এমনিতেই আমার যে স্বাস্থ্য তদুপরি অসুস্থ। তাছাড়া পূর্ব কোন অভিজ্ঞতাও নেই। কিন্তু সেই অদ্ভুত মানুষটা সজল চাহনীতে অনুনয় করে শুধু একটি কথাই বললেন, “ভাই, আমার রোগীর অবস্থা ভালো না, এক ব্যাগ রক্ত সন্ধ্যার আগে দেওন লাগবো” নাইলে...। তার এমন কথায় বড় একটা চোট পেয়ে গেলাম। অসহায় মানুষের জন্য কিছু করতে চাই, করতে চাই, বলে দিন রাত চেঁচিয়ে বেড়াই আর আজ ঘরের দরজায় সুযোগ এসে কড়া নাড়ছে। আর আমি কিনা জোর করে খিল আঁটতে চাইছি। লজ্জা! এ যে ভীষণ লজ্জা। মনে প্রশ্ন রাখি, তবে কি মানবতার কাছে হেরে যাবো? না কিছুতেই না। মনের আকাশে বিদ্যুৎ চমকালো, আমি সেই আলো থেকে জোর একটা সাহস পেলাম।
অতঃপর এর ডোনার বেডে। মনে মনে একটুখানি ভীত হলাম। কিন্তু প্রকাশ না করলেও, নানা প্রতিকূলতার মাঝে মানবতার সেবায় নিয়োজিত যারা তাদের তো সাদা মনের সৈনিক বলাই শ্রেয়। আমার মনের অবস্থা সেই সাদা সৈনিক হেনা ভাই ঠিকই বুঝতে পারলেন। তাই তিনিসহ বুলবুল ভাই আমার মাথায় হাত বুলানোর সাথে সাথেই, একি! ভয় তো দূরের কথা, মনে হচ্ছিল এমন স্নেহের পরশে শুধু এক ব্যাগ নয় শরীরের সবটুকু রক্ত

দিতে কেউ এতটুকু কার্পণ্য করবে না। সে সময় হেনা ভাইয়ের শেষোক্তি “মানবতার তরে অভিজ্ঞতা নিছক এক কল্পনা, এখন যা করছো তাই চরম অভিজ্ঞতা” আমি সে কথায় উতরে গেলাম।
এমন ভাল কাজের সুসংবাদটা তাই ব্যাকুল হয়ে ডোনার বেডেই মাকে জানালাম। কিন্তু হায়! মা যেনো শুনেই বোবা হয়ে গেলেন। আচমকা মায়ের শান্ত পৃথিবীতে যেনো অশান্ত এক ঝড় বয়ে গেল। বুঝতে পারলাম মায়ের কাছে থাকলে সে ঝড়ে ডাল-পালা মানে আমার হাত-পা কোন একটা ভেঙ্গে যেতো আর কি! পরিস্থিতি কিছুটা শান্ত হলে আমার স্বাস্থ্য নিয়ে মায়ের করা পরিসংখ্যান

১. আমি নাকি জীবন্ত মরা মানে না মরে বেঁচে থাকা
২. প্যান্ট পরলে নাকি খুলে যেতে চায় দড়ি দিয়ে বাঁধা উচিত
৩. নিজেরই রক্ত লাগে আবার অন্যকে দিতে যায় দাতা হাতেম তাই
৪. সামনের মাস থেকে টাকা দেয়া বন্ধ।

যাহোক, মায়ের বাণীগুলো কানের টিমপেনিক পর্দা হয়ত কেন্দ্র ককলিয়াতে ঠিক মত রিলে করতে পারেনি। তাই মায়ের কথায় খারাপ তো লাগেই না বরং অন্য রকম ভালোলাগায় ভাসি। বুলবুল ভাই জিজ্ঞেস করলে বলি, মা খুব খুশী হয়েছে। তাদের গুণধর ছেলে এমন মহত্বের নজির রাখতে পারে কখনও ভাবেইনি! সে দিনের না বলা গোপন কথাটি আজ অজান্তেই ফাঁস করে দিলাম হাঃ হাঃ হাঃ।
রক্ত দেয়ার পর কী যে অনুভূতি! আমার কেন্দ্রীয় স্নায়ুতন্ত্র এই প্রথম ভালো লাগাগুলোকে নিয়ন্ত্রণ করতে হিমশিম খাচ্ছে। এ তো পুরোটাই মনের খেয়াল। কলমের ভাষায় বোঝানো তা বড়ই মুশকিল। তবে নিজেকে সেদিন সত্যিকারের মানুষ মনে হয়েছে। মানবতার মেঘহীন মুক্ত আকাশে যেনো হঠাৎ-ই হয়ে গেলাম তারা। সে তারার দু'চোখ বেয়ে অনবরত ঠিকরে পড়তে থাকে আনন্দ রেখা। একই সাথে ব্লাড ব্যাগের ভেতর থেকে উষ্ণ রক্ত কণিকাগুলো সমস্বরে আওয়াজ তুলে, “ধন্য, তুমি আজ ধন্য,” তুমি আজ ধন্য” আত্মার অনুভবে আমি তাই পুরোটাই বিভোর। এমন অনুভবতার স্পর্শ এর আগে কখনও পাইনি।
‘ভাই যাকে রক্ত দিলেন তাকে দেখবেন না' সংবিৎ ফিরে পাই। হ্যা, এক কথায় অবশ্যই। ১৫ নং ওয়ার্ড দুপাশে রোগীর সারি। দুই বেডের মাঝে ফ্লোরে আরেকটি করে রোগী, এক কথায় গাদাগাদি। তারই মাঝখানের বেডটার দিকে ধীরে পায়ে এগোচ্ছি। বেডের সন্নিকটে দাঁড়াতেই সময়ের সন্ধিক্ষণে আমি আঁতকে উঠি। শরীরে অভ্যন্তরীণ ভয়ানক এক ঝাঁকি খেয়ে গেলাম। ভুল দেখছি নাতো। না এইতো আমার চারপাশে অনেক মানুষ। কিন্তু আমি যে মানুষটাকে দেখছি সে তো মানুষ নয়, যেনো জীবন্ত এক কঙ্কাল।
মাথায় একটি চুলও নেই উঁচু নিচু অসমান বেলের মত। গাল দুটো দাঁতের পাঁজরে একেবারে সাঁটানো। চোখ দু'টি কোটরের ভেতর এতটাই বসানো যেনো মনে হয় ছোট ছোট দুটি গর্ত। গলা ও হাতের শিরা-উপশিরা যেনো চামড়া ঠেলে বাইরের পৃথিবী দেখতে চায়। আমি মনে মনে জোর গলায় নিষেধ করি, দোহাই তোমাদের এতটা নিষ্ঠুর হয়ে
। এই মানুষটার এমন পরিণতি কেন? কি এমন অসুখ হয়েছে? অচেনা মানুষটি বিড় বিড় করে বলে গেলেন, “এইডা আমার স্ত্রী, ব্লাড ক্যান্সার, তিন মাস ধইরা হাসপাতালের এই বেডে, আপনে ১০ নাম্বার ব্যাগ”।
শোনামাত্রই আমি একেবারেই চুপসে গেলাম। ভেবেছিলাম অসুস্থ মানুষটা নির্ঘাত পুরুষ হবে। কিন্তু ক্যান্সার নামক হায়েনা তার শরীরের মাংস গুলোকে এমনভাবে কুরে কুরে খেয়েছে, মেয়েলীর কোন বৈশিষ্ট্যটুকুও অবশিষ্ট রাখেনি। আহত স্বরে লোকটা আবার বলে চললো, “টানা-পোড়েন সংসার জমি জমা সবকিছুই এইডার পেছনে শেষ করছি, ভিটে মাটিই এখন শেষ সম্বল, ছোট একটা মাইয়া বাড়ীতে সারাক্ষণ মা, মা কইরা কান্দে”।
এর অল্পকিছুক্ষণ পর মৃত্যুপথযাত্রী কঙ্কালসার নারী চোখের পর্দা মেলে ফ্যাকাশে মণি দিয়ে আমায় অস্পষ্ট দেখার চেষ্টা করে। তিনি আমায় স্পষ্ট না দেখলেও আমি ঠিকই স্পষ্ট দেখেছি তার নিভু নিভু স্বপ্ন চোখে ১ মিনিট, ১ দিন, আরো ১ মাস বেশি বেঁচে থাকার আকুতি। কথা বলতে না পারলেও আমি সেই চোখেই দেখেছি, আমার প্রতি তার বিশুদ্ধ কৃতজ্ঞতার হাসি। অজান্তেই চোখ দুটো ছলছল করে উঠলো। আমি আর সইতে পারছিলাম না। অগ্যতা বললাম, ভাই এখন তাহলে আসি....
৬ মাস পরের কথা। আমার মেজো বোন সীমা গুরুতর অসুস্থ হলে ১৬ নং ওয়ার্ডে ভর্তি করাই। ঠিক দুদিন ধরে। সকাল-সন্ধ্যায় একটা মানুষ এসে নাকি আমার বোনকে দেখে যায় খোঁজ নেয়, আমার মাকে ‘মা’ বলে ডাকে। তাই মা বলল, এই মানুষটা কে রে? আজ সন্ধ্যায় তুই থাকিস তো! এই অসুস্থ পরিবেশে হাজারো মানুষের ভিড়ে যে মানুষটি আমার বোনকে দেখতে এলা, সে আর কেউ নয় সেই অচেনা অথচ খুব চেনা মানুষ যার প্রাণপ্রিয় স্ত্রীকে রক্ত দিয়েছিলাম। আমায় দেখা মাত্রই হকচকিয়ে দৌড়ে এসে আমার দু হাত ধরে কেঁদে ফেললেন। বলেন, “ভাই আপনার ঋণ শোধ দেবার নয়, আপনাদের দোয়ায় আমার স্ত্রী এখনও বাইচ্যা আছে।” আনন্দে আমার মনটা ভরে উঠে। মায়ের দিকে তাকাতেই দেখি মায়ের চোখে মুখে খুশীর দীপ্ত রেখা ঝিলিক দিয়ে ওঠে। এত দিন পর মা জানতে পারলেন, আমি যা করেছি এমন মহৎ কাজ পৃথিবীতে খুব সহজেই কেউ করে না। আর তাই মা বললেন, “মানুষ হয়ে মানুষের জন্যে কিছু করতে চাইলে এমন কিছুই করিস বাঁধা দিবো না। আমার মনে দেয়ালে সে কথা স্বর্ণাক্ষরে নয়, হাতুড়ি-বাটাল দিয়ে সেদিন খােধাই করে লিখেছি।
হাসপাতালের বারান্দায় দাঁড়িয়ে নারিকেল পাতার ফাঁক দিয়ে সন্ধ্যার আকাশটাকে দেখার চেষ্টা করছি। সীমাহীন সে আকাশ। অসীম তার দূরত্ব। কিন্তু তবুও পৃথিবীর সাথে তার একটা সেতুবন্ধন রচিত। যার নাম মাধ্যাকর্ষণ, সেটিও অদৃশ্য। আমি বুঝতে পারলাম মাস ছয়েক আগের কথা, আমি তো প্রায় ভুলতেই বসেছি। অথচ সেই অচেনা মানুষটির মনে তার রেশ বা Mind-connection রয়েই গেছে। সেটিও অদৃশ্য। যেটা ছিড়তে চাইলেও ছেড়া যায় না। তবে সেটা কিসের বন্ধন? হ্যা, শুধুই বাহ্যিক শিষ্টাচার নয়, এ বন্ধন ‘আত্মার বাঁধন'...
উৎসর্গঃ বাঁধন পরিবারের সেই সব সাদা সৈনিকবৃন্দ, যারা স্বার্থহীন অথচ প্রতিনিয়ত অন্যের রক্তস্রোতে মিশে যায়
বড়ো বাবু তাড়া দিলেন। ৪টের মধ্যেই ক্যান্টিনে চলে যাবেন। জাভেদদাকে ফেয়ারওয়েল দেওয়া হবে। গত বছর জানুয়ারি মাসে জাভেদদাই আমার ইন্টার্ভিউ নিয়েছিলেন। আমি একটা বেসরকারী কলেজ থেকে B.SC করেছি লেদার টেকনলজির উপর। সেই দিন জাভেদদা লেদার নিয়ে এমন খুঁটি নাটি প্রশ্ন করেছিল যার বেশির ভাগটাই আমার অজানা ছিল। প্রথমে ভেবেছিলাম যা, চাকরীটা মনে হয় হবে না! একটু তার সাথে সখ্যতা হলে এই কথাটা আমি জাভেদদাকে বলেওছিলাম। তিনি বলেছিলেন, ‘মিঃ রায়, সব জেনে আসলেই মুশকিল। নতুন কিছু জানার আগ্রহ চলে যায়। আর একটু কম জানা মানুষদের হেয় করার প্রবণতা বাড়ে। স্টীভ জবসের মতো হতে হবে বুঝলে “ stay foolish stay hungry”. একবার ভাবো যে নিজে হাতে কোম্পানি তৈরি করে তাকেই কোম্পানি থেকেই বেড়িয়ে যেতে হচ্ছে। তারপর আবার কাম ব্যাক। এটা শুধু ট্যালেন্ট থেকে হয় না।খীদে চাই বুঝলে খীদে! আমি মন্ত্রমুগ্ধের মতো শুনেছিলাম। এরপর কিই বা বলা যায়। অথচ ভদ্রলোক মাধ্যমিক পাস করে এই কোম্পানিতে ঢুকেছিলেন। দত্তদা তাড়া দিলেন, কি যাবেন না? ‘হুম, হাতের কাজটা শেষ করে যাচ্ছি’। ক্যান্টিনে ঢুকলাম তখন ৪.১৫ বাজছে। অফিসেরই একটা বক্স আর একটা মাইক্রোফোন লাগানো হয়েছে। অফিসের যেকোন অনুষ্ঠানে স্বপ্ননীলদাই ঘোষকের ভূমিকা পালন করে। বেশ ভাল বক্তা। যাইহোক স্বপ্ননীলদা শুরু করলেন, ‘ জাভেদদা এই কোম্পানির সাথে ৪০ বছর যুক্ত ছিলেন। ১৯৭৫ সালে মাত্র ৫ জন কর্মী আর তিন লক্ষ টাকার পুঁজি নিয়ে একটা জুতোর কারখানা এখন ১০০০ কোটি টাকার লিমিটেড কোম্পানি। মাত্র দুশো টাকা মাইনের একজন সাধারণ কর্মচারী থেকে কোম্পানির ডাইরেক্টরের পদ। তাঁর উত্থান সত্যি ইর্শনীয়। কাজের প্রতি ডেডিকেশন, প্রতিদিন নিজেকে ছাপিয়ে যাওয়ার চেষ্টা আর তাঁর সততাই এই জায়গায় পৌঁছে দিয়েছে। দেশের বাইরে ১৫ জায়গায়, দেশের বিভিন্ন প্রান্তে ১৫০টা শোরুম একদিনে তৈরি হয়নি। যদি এর ভিশন মালিকের হয় তবে এটাকে বাস্তবে পরিণত করার পিছনে জাভেদদার হাত কতটা সেটা আজ আর বলার অপেক্ষা রাখেনা। এই কোম্পানির প্রত্যেকটা কর্মী জাভেদাকে শুধু একজন দক্ষ ম্যানেজার হিসাবে নয়, একজন বড়ো মনের সহকর্মী হিসাবে পেয়েছেন। এই ১০ বছরে যতবারই জাভেদদার কাছে কোন সমস্যা নিয়ে গিয়েছি, কখনই শুন্য হাতে ফিরিনি। বছর দুয়েক আগে কালুদা মারা যান ক্যান্সারে। কালুদা জাভেদদার থেকে ৬ মাস আগে ঢুকেছিলেন। কালুদা প্রায় জাভেদদার কাছে টাকা ধার নিতেন। আমি একদিন জাভেদদাকে বলেছিলাম, কেন দেন? জানেনতো কোন দিন শোধ করবে না, তাছাড়া টাকাটা নিয়ে তো মদ খেয়ে ওড়াবে। জাভেদদা হাসতেন। তিনি বলতেন, ‘জানি স্বপ্ননীল।কিন্তু কিকরব কালুদাকে না বলাটা খুব কষ্টের ব্যপার।কালুদার কাছে আমি কাজ শিখেছি। ধরে নাও গুরুদক্ষিণা দিচ্ছি। জাভেদদা এই রকমই। ভাল কাজের ক্রেডিট নিজে নেন না। বলেন এটা টিম ওয়ার্ক। কোন ভুল হলে বলেন আমার আর একটু স্টাডি করা উচিৎ ছিল। প্রতিদিন নিজেকে গড়তেন। আজ তার কর্ম জীবনের শেষ দিনে ভগবানের কাছে এটাই প্রার্থনা করব তিনি ভাল থাকুন, সুস্থ থাকুন। কোম্পানি হারাল একজন ডেডিকেটেড কর্মীকে আমরা হারালাম একজন বড়ো মনের সহকর্মীকে। জাভেদদাকে অনুরোধ করব তাঁর বর্ণময় জীবনের কিছু অভিজ্ঞতা আমাদের সাথে ভাগ করে নিতে। 

বয়স ৬২ হয়ে গেছে কিন্তু দূর থেকে দেখলে ৫০ এর ঘরেই মনে হয়। চুল গুলো কলপ করা। পেটানো শরীর। শরীরে একটুকুও অতিরিক্ত মেদ নেই। জাভেদদা হাতে মাইক্রোফোন নিয়ে কয়েক মুহূর্ত দর্শকদের দিকে চেয়ে রইলেন। একবার চোখ বন্ধ করলেন। আমরা এক দৃষ্টিতে চেয়ে আছি। স্বপ্ননীলদা একবার কাছে গিয়ে জিজ্ঞেস করলেন শরীর খারাপ করছে কিনা? জাভেদদা হাত দিয়ে ঈশারা করে বললেন ঠিক আছি। আবার গলা ঝাঁকিয়ে বলতে গিয়ে মাইক্রোফোনটা পরে গেল।স্বপ্ননীলদা দৌড়ে গিয়ে মাইক্রোফোনটা তুলে বললেন, ঠিক আছে শরীর খারাপ লাগলে ছেড়ে দেন, আমরা কিছু উপহার নিয়ে এসেছি, সেগুলো দিয়ে দিই। এবারও জাভেদদা হাত দিয়ে বোঝালেন শরীর ঠিক আছে। পাশে টেবিলে রাখা জলের গ্লাসটা তুলে নিয়ে একটু জল পান করলেন। জাভেদদা এবার বলতে শুরু করলেন। স্বপ্ননীলকে ধন্যবাদ। এতো ভাল উপস্থাপনা আমি খুব কম দেখেছি। মিথ্যা কথা বলব না আমার ৪২ বছরের কেরিয়ারে আজ প্রথম একটু নার্ভাস অনুভব করলাম। কি বলব? কি বলার আছে আমার? চোখ বন্ধ করে ফ্ল্যাশ ব্যাকে নিজের জীবনটাকে দেখে এক অদ্ভুত অনুভূতি হল। সত্যি কথা বলতে এতদিন আমার সম বয়সী বন্ধুদের সাথে নিজের তুলনা করে একটু গর্ববোধ করতাম। বন্ধুদের মধ্যে যারা কাছের তাদের কাছে অনুযোগও করতাম, কিরে জীবনটাকে এই ভাবে কাটিয়ে দিবি? যাত্রা, থিয়েটার, গসিপ আর রাজনীতি নিয়ে। ওরা হাসত। মাঝে মাঝে অবশ্য প্যাঁক মেরে বলত, তোর আজ পয়সা হয়েছে, বাবু হয়েছিস তাই আমাদের সাথে মিসতে খারাপ লাগছে। আজকে না ঠিক মেলাতে পারছি না। কে বেশি খুশি! কে বেশি সফল! সফলতার সংজ্ঞাটা প্রত্যেকের কাছে তো আলাদা। আজ আমার বন্ধুদের আড্ডায় গিয়ে কোন কথা থাকে না। কারণ কয়েক দিন আগে পর্যন্ত আমার মাথায় একটা জিনিসই ঘুরত ‘প্রফিট’। কোম্পানি কোথায় শোরুম করলে সেল বেশি হবে, কোথা থেকে মাল কিনলে নিজেদের প্রোডাক্ট আরও সস্তায় বিক্রি করা যাবে এই নিয়ে। আমার জন্ম খিদিরপুর ডকের কাছে, এক বস্তিতে। চার ভাই বোন। বাবা দর্জির কাজ করতেন। মাধ্যমিক পাশ করে এই ডকের কাছেই এক জুতোর কারখানায় ১৬০ টাকা মাইনে কাজে ঢুকি।একদিন খিদিরপুর ডকে ইসমাইলদার সাথে দেখা। তিনি তখন নতুন জুতোর কারখানা খুলেছেন। তিনি বললেন ‘চলে আই আমার কাছে, ২০০ টাকা মাইনে ঈদে এক মাসের বোনাস সঙ্গে ওভার টাইম করলে ঘণ্টায় ১ টাকা। আজকের দিনে ভিখারীরাও ১ টাকা নিতে চায়না।আমি প্রায় দু-তিন ঘণ্টা ওভার টাইম করতাম। জাভেদদা আবার চোখ বন্ধ করলেন।কয়েক মুহূর্ত থেমে আবার শুরু করলেন। কোম্পানি বড়ো হতে লাগল আমারও কাজের দায়িত্ব বাড়তে থাকল। মিথ্যা কথা বলব না, ইসমাইলদা আমার কাজের মূল্য দিয়েছেন। কোম্পানি আমাকে বেহালায় একটা ফ্ল্যাটের ব্যবস্থা করে দেয়।আমি একটা সময় কাজ ছাড়া কিছুই বুঝতাম না।পরিবারের সদস্যদের সাথে সময় কাটানো আমার কাছে যেন বিলাসিতা। আমার এক মাত্র সন্তান মিরাজ হওয়ার সময় আমি থ্যাইল্যান্ডে ছিলাম।সেই বছরেই আমাদের কোম্পানি লিমিটেড হয়ে গেল। আমার বেতন এক লাফে অনেকটা বেড়ে গেল।কিন্তু আমি মিস করলাম সন্তান ভুমিষ্ট হওয়ার পর তার হাসি কান্না। এরপর ভারতের বিভিন্ন রাজ্যে আমাদের শো-রুম খোলা শুরু হল।মাসের ১৫-২০ দিন বিভিন্ন রাজ্যেই কেটে যেতে লাগল। এরই মধ্যে একদিন হায়দ্রাবাদে শুনলাম মা-র স্ট্রোক হয়েছে। আমি ফ্লাইটে ফিরে পরের দিন সকালে নার্সিং হোমে গেলাম। ডাক্তার বললেন ঘণ্টা দুয়েক আগে আসলে হয়তো কিছু করা যেত। মা-র কাজ কর্ম শেষ করে ঢাকা গেলাম। ঢাকাতে শো-রুম খোলার অনুমতি পেলাম। আমাদের প্রোডাক্টের চাহিদা খুব দ্রুত গতিতে বাড়তে লাগল। আমরা কিছু জুতো আউট সোর্সিং শুরু করলাম। সেই সময় আমার কাছে দিনের ২৪ ঘণ্টা খুব কম সময় মনে হতো। সারাদিন দৌড়-ঝাপ করে বাড়ী ফিরে শরীর আর দিত না। আয়েশা একরাশ অভিযোগ নিয়ে হাজির হতো। ছেলে এই করেছে, কাল থেকে কাজের লোক আসেনা, বাথরুমের সাওয়ারটা খারাপ হয়ে গেছে। ইত্যাদি ইত্যাদি।বেশির ভাগ সময় কিছু বলতাম না। তারপরেও বেশি ঘ্যানঘ্যান করলে চিৎকার করে উঠতাম। এই ছোট সমস্যা গুলো তুমি সামলাতে পারছ না। আয়েশা আর কিছু বলত না। আমি এই একটা জায়গাতেই চিৎকার করতে পারতাম। বাকী সব জায়গাতেই আমাকে শুনতে হতো। কারো আবদার এবারের বোনাস যেন গতবারের থেকে বেশি হয়। কোন ইউনিট থেকে মাল চুরি হয়ে যাচ্ছে। কোন শো-রুমে কাষ্টমারের সাথে ভাল ব্যবহার করা হচ্ছে না। কারখানার কিছু কর্মী জুতোর গুনমানে নজর দিচ্ছে না। কোন রকমে মাল তৈরি করে দিচ্ছে। কেউ বলছে র-মেটিরিয়াল খারাপ কেউ আবার বলছে মেশিন পুড়নো হয়েগেছে। ১৯৯৮ জার্মানি গেলাম মাস-খানেকের জন্য। একটা মেশিন কেনার সাথে সাথে ওখানে একটা ওয়ার্কশপ অ্যাটেন্ড করলাম। একমাস পর দেশে ফিরলাম খুব খুশি মনে। নতুন মেশিনটা এসে গেলে আমাদের জুতো তৈরি করার খরচ অনেক কমে যাবে। দেশের বিভিন্ন জায়গা বা বিদেশে গেলে আয়েশার জন্য যে সব সময় কিছু কেনা হত তা নয়। কখনও সময় পেতাম না কখনও সেভাবে ইচ্ছেও হতো না। সব কিছুই তো কলকাতায় পাওয়া যায়। সেবার জার্মানি থেকে আয়েশার জন্য একটা ব্যাগ আর নিজের জন্য একটা ডিজিট্যাল কেমেরা এনেছিলাম। আয়েশার ব্যাগটা খুব পছন্দ হয়। আমি বললাম ব্যাগটা নিয়ে দাঁড়াও আমি একটা ছবি তুলি। আয়েশা ব্যাগটা হাতে নিয়েই কাঁদতে লাগল। আমি কিছু বুঝে ওঠার আগেই আয়েশা বলল, ‘দিন ১৫ আগে ভাই আমার ব্লাড টেস্টের রিপোর্ট নিয়ে এসেছে, ডাক্তার সন্দেহ করছে লিউকেমিয়া। মাস তিনেক থেকেই দুর্বল লাগছিল। মাঝে মাঝে ডান চোখটাতে কম দেখতাম’। আমি আবার চিৎকার করলাম তুমি আমাকে বলনি কেন? আয়েশা কাঁদতে কাঁদতে বলেছিল, ‘ভাবলাম ছোট সমস্যা তোমাকে আবার বিরক্ত করব’। আমার কিছু বলার ছিল না। এরপর আয়েশা এক বছর বেঁচে ছিল। কোম্পানি অবশ্য আয়েশার চিকিৎসার খরচ সবটাই দিয়েছিল। কিন্তু বাঁচাতে পারিনি। ছেলেকে হোস্টেলে পাঠিয়ে দিলাম। অনেকে বলেছিল বিয়ে করতে। আমার আর ইচ্ছে হয়নি। এরপর মাঝে মাঝে বাড়িও যেতাম না। কোম্পানির গেস্ট হাউসে থেকে যেতাম। গতবছর ছেলে ইউ.এস.এ তে গ্রীন কার্ড পেয়ে গেছে। এমনি এমনি পায়নি। সেখানকার এক মেমকে বিয়ে করেছে। সেই সব ব্যবস্থা করে দিয়েছে। জাভেদদা একটু থামলেন।পাশে রাখা গ্লাস থেকে জল খেয়ে নিলেন। আমাকে ক্ষমা করবেন আমি অযথা ব্যক্তিগত কথা বলে আপনাদের সময় নষ্ট করছি। আপনারা কোম্পানির সম্পদ। আশাকরি আগামী দিনে আপনারা কোম্পানিকে আরও এগিয়ে নিয়ে যাবেন। শুধু যাবার আগে একটা কথা বলে যাই, জীবনে সাফল্য খুব প্রয়োজন, কিন্তু একই সঙ্গে সেই সাফল্যের আনন্দ ভাগ করে নেওয়ার জন্য দু-চার জন কাছের মানুষেরও প্রয়োজন। আপনার পরিবারকে কিছুটা সময় দেবেন। ভাল থাকবেন। জাভেদদা কে গাড়িতে উঠিয়ে দিতে গিয়ে জিজ্ঞেস করলাম কি করবেন এরপর। তিনি বললেন, ‘ছোট বেলায় ইচ্ছে ছিল ছবি আঁকার, পয়সার জন্য শেখা হয়নি, ভাবছি ছবি আঁকা শিখব। মি. রায় একটা কথা বলি, জীবন মানে শুধু কাজের জায়গায় সাফল্য বা দৈনন্দিন জীবনে ভোগ নয়, কিছুটা উপলব্ধি করারও প্রয়োজন আছে।
নিঃসীম শূন্যতা, অসীম আকাশ আর অবারিত 
খোলা মাঠ, আমার চেতনায় হঠাৎ তরঙ্গ দোলা!
তরুণের চির বাঁধ ভাঙ্গা তারুণ্যের উচ্ছ্বাস স্বপ্ন দেখায়
প্রতিদিনের কাঙ্খিত সকল না পাওয়ার বেদনা ভুলতে।

অথচ জীবনের গল্প হতে পারতো বিপরীত
সকল প্রয়োজন - করে আলিঙ্গন - আমার চোখ
রেখে ঐ কালো দু’টি দীঘির অতলে, তাকিয়ে নির্নিমেষ, তুমি
দু’হাত ভরে পাল্টে দিতে সব চাওয়াকে পাওয়ার উল্লাসে!

এই ক্লান্ত জীবন, শ্রান্ত মন তবুও ক্ষুদ্রপ্রাণ এক
সময়ের ছন্নছাড়া বাউন্ডুলে, খুঁজে পেতে চায় 
পার্থিব সকল সুখ, আনন্দ দৈহিক, মননের উপভোগ
না পাওয়ার দুঃখ-বেদনা থাকবে ডুবে পাওয়ার তৃপ্তিতে!
বছর দশেক আগের কথা। আম গাছ, জাম গাছ ছিল আরেফিনের প্রিয় স্থান। কি সকাল আর সন্ধ্যা বাছবিচার নেই। বাড়ি, পরের বাড়ি, রাস্তাঘাট, বাগান এক কথায় ঘুম ছাড়া অধিকাংশ সময় তাকে দেখা যেত কোন গাছের চূড়ায়। মোটা ডালে হেলান দিয়ে বসা কিংবা শোয়া। আম গাছে থাকলে আম, জাম গাছে থাকলে জাম আপন ভেবে খেতে কখনো দ্বিধা করেনি। গাছ মালিকের সাথে কখনো যে বাকবিতণ্ডা হয়নি এমন নয়। একবার মারুফ সাহেব কি একটা কাজে শহর থেকে বেশ রাত করে বাড়ি ফিরছেন। ভদ্রলোক হাইস্কুলের মাস্টার। সে সময় গ্রামের মানুষ বাইরে গেলে যদি বুঝতেন ফিরতে রাত হবে, টর্চ লাইট নিতে ভুল করতেননা। তখন গ্রামে কারেন্ট ছিলনা। সন্ধ্যা নামতেই ঘুটঘুটে অন্ধকারে ছেয়ে যেত সারা গ্রাম। তারপরেই পিনপতন নিস্তব্ধতা। গুড়িগুড়ি বৃষ্টির ভেতর মারফ সাহেব এদিকওদিক আলো ছড়িয়ে দ্রুত বেগে বাড়ির দিকে ছোটেন। বাড়ির কাছাকাছি চলে এসেছেন। মাথার উপর কি একটা এসে পড়তেই কেপে ওঠেন। আলো ফেলে দেখেন আমের আঠি। বাদূড় আম খায় তবে পরিচ্ছন্ন আঠি দেখে নিশ্চিত হন কিছু কিন্তু আছে। ওপরের দিকে লাইট মারতেই দেখা যায় আরেফিন। বেশ আয়েশি ভঙ্গীতে বসে আম খাচ্ছে। জামাকাপড় গুলো ভিজে শরীরের সাথে লেপ্টে একাকার । দেখেই গা জ্বলে ওঠে মারুফ সাহেবের। 
- চাচা চোখে লাইট মারেন ক্যান?
- এই নাম। এতো রাতে ঝড়বৃষ্টির ভেতর কোনো শয়তানও গাছে উঠবে না। তুই কোন কোয়ালিটির শয়তান রে!
আরেফিন হাসে। কি যে বলেন। আম দুধ তো বহু খাইছেন আম বৃষ্টি খেয়েছেন? দারুন।
- গাছটা কি তোর বাপ লাগাইছে? 
আরেফিন হাসে। বলে কি! সেই ছোটবেলা বাবা চলে গেছেন। মটির নিচে কি অবস্থা কে জানে! থাকলে এ গাছটা বাবাও লাগাতে পারতেন। গাছ থেকে নেমে মারুফ সাহেবের মুখোমুখি দাঁড়িয়ে বলে, বাপ তুলতে হয় না চাচা। আপনি না মাস্টার। বোঝেন না?
- না, বুঝি না। তুই কি লেখাপড়া করিস? ভবঘুরে, বদমাশ। আমি মাস্টার হই না যা হই তাতে তোর কি? 
- এজন্যই তো মাথায় আঠি পড়ে। যেদিন গাছ পড়বে সেদিন বুঝবেন। 
মারুফ সাহেব ঠাস করে একটা থাপ্পড় কষে দেন। যা ভাগ আজ কিছু বললাম না। ফের যদি দেখি, সেদিন বুঝবি কতো মাসে বছর। থাপ্পড়ের গায়ে ওজন আছে। আরেফিনের মাথা ঘুরে ওঠে। আজ কিছু বললেন না! আরেফিন অবাক হয়। সেদিন কি আশ্চর্য স্বাভাবিক ভাবে এমন একটা চড় হজম করেছিল নিতু! বাবা হারা আরেফিনের পড়ালেখায় চেষ্টার ত্রুটি করেনি তার মা। স্কুলে যে যায়নি এমনও নয়। শিক্ষকরাই বলে দেন, এর পড়ালেখা হবেনা। মানুষ না। আরেফিনের মনের ভেতর এই যে মানুষ হবার ইচ্ছা, জাগেনি কোনদিন। যে হারে মানুষ মরছে তাতে মানুষ হবার চেয়ে না হওয়াই ভাল!
মায়ের আক্ষেপ, দীর্ঘশ্বাস উপেক্ষা করেই চলতো রুটিনবাঁধা কাজ। স্কুলের নামকরে গাছের ডালে বসে থাকা। পরীক্ষায় উত্তরের জায়গা আজগুবিকথা কথায় ভরা। অবশ্য বিষয় গুলো আরেফিনের কাছে আজগুবি মনে হতোনা। একবার প্রশ্ন এসেছিল, প্রাকৃতিক দূর্যোগ বন্যা মোকাবেলায় করনীয় কি? 
আরেফিন লিখেছিল, বন্যায় চারিদিক নদী হয়। সাতার কাটার বড় প্রতিযোগিতার আয়োজন করা যেতে পারে। নদী দেখতে কারও নদীর পাড়ে যেতে হয় না। গাছ আমাদের বাড়িঘর হয়ে ওঠে....
ক্লাসের সবাই হাসে। একজন হাসে না। মারুফ সাহেবের মেয়ে নিতু। আরেফিন যখন সবার সামনে কান ধরে দাঁড়ায় গোটা ক্লাসে চোখ বুলিয়ে নিতু ছাড়া সবার হাসি মুখ, চোখে খুশির ঝিলিক দেখে।
ছুটির ঘন্টা পড়লে আরেফিন হাফ ছেড়ে বাচে। স্কুল আর কবরস্থান দুটো একরকম। পার্থক্য কবর থেকে ছুটিরঘণ্টা পেয়ে কেউ দৌড়ে বের হয় না। কবর ফুঁড়ে বেরিয়ে আসেনা। কিছুদূর এগিয়ে জহুর আলীর পুরানো আমলের শিরিষ গাছটা চোখে পড়ে। কিছুক্ষণ বিশ্রাম নেয়া দরকার। বইখাতা নিচে ফেলে গাছে উঠবে এমন সময় পেছন থেকে কেউ ডাকে। আরেফিন ভাই। আরেফিন স্বাভাবিক ভাবে পেছন ফেরে। নিতু। আরে তুমি?
- অবাক হয়েছেন?
- অবাক হবার কি আছে। গাছে উঠবে?
নিতু হাসে। হাসিতে মায়া আছে। ' পারিনা তো। উঠতে মন চায়। আচ্ছা উপর থেকে আমাদের গ্রাম কেমন দেখায়? '
- সবুজের ভেতর কিছু ঘরবাড়ি, কিছু মানুষ ও প্রানীর চলাফেরা। দূরে দেখা যায় নদী। একেবেকে চলে গেছে যেখানে আকাশের সাথে তার মিতালী। 
মুগ্ধতা নিয়ে আরেফিনের মুখের দিকে তাকিয়ে থাকে নিতু।
- আমার দিকে হা করে তাকিয়ে আছো কেন!
- বারে আপনার দিকে তাকানো যাবেনা? 
- যাবেনা কেন! কারও চোখ তো আমি কিনে রাখিনি।
নিতু খিলখিল করে হেসে ওঠে। হাসি শেষ হয় না। আরেফিনের চোখে পড়ে মারুফ সাহেব সাইকেল চালিয়ে গ্রাম্য আকাবাকা রাস্তা ধরে এগিয়ে আসছেন। 
- নিতু তোমার বাবা আসছে। নিতুর যেন কোন ভয় নেই। ভয়হীন কন্ঠে বলে, আসুক।
মারুফ সাহেব নিজের মেয়েকে আরেফিন নামক ডাইনোসরের সাথে দেখে লাল চোখে তাকান, কিরে এখানে দাঁড়িয়ে কি করিস?
- আরেফিন ভাইয়ের সাথে গল্প করি।
- ওর সাথে গল্প! অমানুষ থেকে দূরে থাকতে হয় জানিস না?
- জানি। এজন্যই তো মানুষের সাথে নিরিবিলি কথা বলছি।
কথা শেষ হবার সাথে সাথে নিতুর গালে প্রচন্ড এক থাপ্পড় আছড়ে পড়ে। মুখটা লাল হয়। বাড়ি চল বেয়াদব। সেদিন থাপ্পড় খেয়ে নিতু নিরবে চলে গিয়েছিল। হেটে যাওয়া দেখেছিল। বুকের ভেতর দেখার ক্ষমতা কই! নিতুর গালে কষে দেয়া মারুফ সাহেবের সে থাপ্পড়ের মুহুর্তটা বৃষ্টি ভেজা রাতের আধারে একেবারে জীবন্ত হয়। চড় থাপ্পড় এক প্রকার ট্যাবলেট, এজন্য সম্ভাবত মানুষ বলে, মাইরের উপর ওষুধ নাই। ভাবতে ভাবতে নিরবে নিঃশব্দে নদীর পাড়ে গিয়ে বসে। আকাশ থেকে বৃষ্টি পড়ে! আকাশ টা কি পৃথিবী! মেঘমালা! এরা পৃথিবী না হলে পৃথিবীতে আছড়ে পড়ে কেন! পৃথিবী কি! তার বাবা তো ছিল। ছোট বেলা দেখা সে মুখ চোখের পাতায় ভাসে। কোথায় গেলেন! রাতভর উদ্ভট সব ভাবনা ষোল বছর বয়সী আরেফিন কে ভাবনার ভিন্ন এক জগতে নিয়ে যায়। যেখানে সে কোন কূল খুঁজে পায়না। বৃষ্টি উপভোগে, ভাবনায় দ্রুত রাত পেরিয়ে যায়। সকাল হতে না হতেই মা এসে হাজির। পূর্ব দিগন্তে তখন মেঘ সূর্যের লুকোচুরি খেলা চলছে। বাড়ি থেকে নদী দূরে নয়। হাটাপথে মিনিট পাঁচেক লাগে।কান্না জড়ানো কন্ঠে বলেন, আমাকে কি বাচতে দিবি?
- কেন কি হয়েছে?
- কি আর হবে! তুই পাগলামি করে বেড়াবি আর আমি সারাক্ষণ চিন্তায় মরবো। পড়ালেখা তো আর শিখলি না। ভ্যান চালাস। আরেফিন কিছু বলেনা।
কয়েকদিন পরের ঘটনা। বেশ গরম পড়েছে। মাঝেমাঝে বৃষ্টি। আরেফিন রাস্তার পাশে একটা সড়া গাছের উপর বসে আছে। কিছুক্ষণ পর গাছের নিচে এসে উপস্থিত হয়, কালু, নিলু, সাগর আর ওপাড়ার কয়েকজন। সবাই মাস্তান। মানুষজন তাদের দেখলে ভয়ে কে কোথায় পালাবে পথ খোঁজে। ছোটখাটো একটা মিটিং হয়। সারসংক্ষেপ এই, আজ রাতে মারুফ সাহেবের বাড়িতে ডাকাতি হবে। তেমন বাধা আসবে বলে তারা মনে করেনা। আর যদি আসে তো প্রয়োজন মাফিক হত্যা করা হবে। সম্পদের সাথে নিতুকেও আনা হবে। তবে তাকে বাঁচিয়ে রাখা যাবেনা। ঘটেচলা শত ঘটনার মতো নিতুও হবে এক ঘটনা।
 Kaljoyee

 

সড়া গাছে বসে আরেফিন ভাবে কি করা যায়। আপন মনে একটা ছক আকে। প্রতীক্ষা রাতের। সন্ধ্যা নেমে রাত একটু গভীর হতেই নিতুদের ঘর ছোঁয়া বড় আম গাছে উঠে বসে। একব্যাগ পাথর, পাচ টাকার বাদাম এই তারসম্বল। মৃদুমন্দ বাতাসে রাতের আধারে বাদাম খাওয়ার মজাই আলাদা। আকাশে ঝিলিমিলি তারা। রাত বাড়ার সাথে সাথে অন্ধকার তীব্র হয়। মাঝরাত। আট দশ জনের একটা দল এগিয়ে আসে। কাছাকাছি আসতেই চিকন গলায় খিকখিক করে হেসে ওঠে আরেফিন। আসবি জানতাম। ভড়কে যাওয়া মানুষ গুলো একে অপরের দিকে তাকায়। আরেফিন সুর চড়িয়ে বলে, ভুত সম্রাটের প্রিয়তমা নিতুর বাড়ি লুট, নিতুকে নিয়ে মজার স্বপ্ন। সড়া গাছের নিচে পরিকল্পনা। ঘাড় মটকাতে সম্রাট আসছে। কথা শেষ করেই একটা পাথর গাছ পালার ঝোপে ছুড়ে মারে। পাতায় পাতায় খচমচ শব্দ। গাছপালা ভেংগে সম্রাট আসছে! দ্বিতীয় পাথর ছুড়তে গিয়ে ঘটে যায় বিপত্তি। পাথর ছোড়ার সাথে হাত ফসকে যায়। পড়ে যাওয়া থেকে বাচতে একটা ডাল ধরে সেটা ভেংগে একেবারে সোজা নিতুদের টিনের চালে। মাঝরাতে বিকট আওয়াজ। কে একজন বলে, ওরে বাবা গাছপালা ভেংগেচুরে টিনের চালে সম্রাট নামছে। বাচতে চাইলে পালা। দৌড়ে পালানোর শব্দ আরেফিনের কানে আসে। 
চালের উপর কয়েক ডজন ঘুরপাকের পর মাটিতে আছড়ে পড়ে আরেফিন। কিছুক্ষণ মাটিতে পড়ে থাকে। যখন উঠে বসে তখন হুড়মুড় করে দরজা খুলে বেরিয়ে আসেন মারুফ সাহেব। টর্চ লাইটের আলো ফেলতেই দেখেন, দরজার সামনে কাদামাটি মাখিয়ে বসে আছে আরেফিন। 
চিৎকার করে ধেয়ে আসেন, আজ তোর ভণ্ডামি ছোটাবো। এতো রাতে আমার টিনে ইট ফেলছিস!
হাতের টর্চ লাইট দিয়ে একের পর এক আঘাত করেন। আরেফিন বলতে থাকে, আমি ইট ফেলিনি ভুত সম্রাট টিনের চালে আছড়ে পড়েছে। মারুফ সাহেব আরো রেগে যান। হাত, পা, পিঠ, মাথা কিছুই বাদ পড়েনা । অল্প সময়ের মধ্যে মাটিতে লুটিয়ে পড়ে আরেফিন। একটু পরেই ঘর থেকে দৌড়ে বের হয় মারুফ সাহেবের স্ত্রী ও মেয়ে নিতু। দুজনা অনেক জোরাজুরি করে থামান। নিতু কাঁদতে কাঁদতে বলে, ও মরে যাবে বাবা। 
রক্ত, মাটি ও বৃষ্টি ভেজা শরীর। নিতু মেয়েটা কাদে কেন! তিনজন মানুষের তিন রকম আচরণ। একজন ক্ষিপ্ত, তার স্ত্রী মার দেখে সহমর্মিত আর মেয়ে ব্যথিত। শেষতক রাতের গভীরতা উপেক্ষা করে আরেফিন কে ধরাধরি করে বাড়ির দিকে নিয়ে চলে তিনজন মানুষ। আরেফিন কে এভাবে দেখে প্রথমে হতভম্ব হয়ে যান তার মা। তারপর ঢুকরে কেদে উঠে বলেন, আমার ছেলের এ অবস্থা কেন?
- সেটা আপনার ছেলের কাছ থেকেই শুনবেন। 
বাড়ির দিকে পা বাড়াতেই নিতু বলে ওঠে, বাবা ওকে ডাক্তার দেখানো জরুরী। মারুফ সাহেব ধমকের সুরে বলেন, এতো রাতে ডাক্তার পাবে কোথায়? যাদের কাজ তারা করবে। নিতুর হাত ধরে বাড়ির পথ ধরেন। পেছন পেছন হাটেন তার স্ত্রী।
আরেফিন কে খাটে শুইয়ে দিয়ে তার মা চিৎকার করে কাঁদতে কাঁদতে বলেন, তোর কি হয়েছে বাবা! কি করে এমন হলো?
আরেফিন জবাব দেয়না। গভীর রাতে কান্নাকাটি শুনে প্রতিবেশীরা জড়ো হতে থাকে। ক্ষতস্থান পরিষ্কার করে রক্তঝরা স্থান গুলোতে কাপড়ের পট্টি বাধা হয়। কেউকেউ হাত পা তেল মালিশ করে। বেশ উপভোগ্য। আরেফিন ভাবে, পৃথিবীর সবচেয়ে সুন্দর, পবিত্র, উপভোগ্য দৃশ্য হলো - মানুষের দ্বারা মানুষের উপকার। সেবা।
কানেকানে খবর ছড়িয়ে পড়ে। মানুষের ভীড় বাড়ে। আরেফিন শুয়ে আছে। কালু, নিলুর দলও এসেছে। কেন মারলো, কে মারলো? কিছুটা উত্তেজিত কালু। এরা ধান্দায় থাকে। কিছু একটা ঘটলে সেখানে তাদের উপস্থিতি অনিবার্য। 
আরেফিন কালুকে ইশারায় ডাকে। কালু মুখের কাছে কান দেয়। আরেফিন ফিসফাস করে বলে, ভাই আমি ভাবলাম মাস্টার সাবের বাড়ি চুরি করতে যাবো। কিন্তু ভাই!
কালুও ফিসফাস করে বলে, কিন্তু কি!
- কিন্তু যেই না বাড়ির সামনে গেছি...
- হ্যা।
- বিরাট এক আগুনের দলা ধপ করে আমার সামনে এসে পড়লো।
- তারপর! কালু ঘেমে যাচ্ছে।
- তালগাছের মতো একটা দানব। চোখে আগুন। বিকট গর্জন ছেড়ে বলে, আমার নিলুর বাড়ি। নিলু কে আমি ভালোবাসি। তুই এসেছিস এ বাড়ি চুরি করতে। বলেই এক আছাড়.....
কথা শেষ না হতেই কালু উঠে দাঁড়ায়। আচ্ছা যাই। 
নিলু, সাগর বাধা হয়ে দাঁড়ায়। যাবে মানে! ছেলেটাকে মারলো বিচার হবেনা?
কালু এক ঝটকায় হাত সরিয়ে পড়িমরি করে বেরোয়। যেতে যেতে বলে, বিচার! আগে তো নিজে বাচি। জোরে জোরে কলেমা পাড়ে। সে শব্দ বেশ দূরে যাওয়ার পরও আরেফিনের কানে আসে। ওভাবে করে কালুকে চলে যেতে দেখে নিলু, সাগর দাঁড়ায় না। তারাও পেছনে ছোটে। মাস্তানদের ভয়ে পালাতে দেখে আগন্তুক এলাকাবাসী বুঝে নেয়, ঘটনা জটিল। ভয়াবহ। তারাও আস্তে আস্তে কেটে পড়ে। আপন মনে হাসে আরেফিন। বিড়বিড় করে বলে, মানুষের দল, প্রিয় প্রতিবেশী। 
মা কাছেই ছিলেন।কিছু বুঝে উঠতে পারেননা। তুই চুরি করতে গিয়েছিলি!
- হ্যা, চোর কি মানুষ না?
- ছিঃ, ভাবতে লজ্জা হচ্ছে তুই আমার সন্তান।
রাতেই তার মামার কাছে ফোন করেন। ভাগ্নে চোর হয়েছে। ভুতে আছড়িয়ে কি করেছে দেখে যা, নিয়ে যা। 
ভদ্রলোক আশ্বস্ত করেন। অনেক আঁকাবাঁকা কথার পরও মা দূরে যাননি। আরেফিনের পাশে নির্ঘুম রাত কাটে তার। 
মারুফ সাহেব ভয়ে ছিলেন। কি জানি কি হয়! সকালবেলা যখন মুখে মুখে ছড়িয়ে পড়া কথাটা কানে আসে আরেফিন কে ভুতে আছাড় মেরেছে। একেবারে খুশিতে আটখানা। মারবেই তো, বদটা সারাদিন গাছেগাছে, আগানে বাগেনে যা করে ওকে ভুতে আছাড় মারবে না তো মারবে কাকে। মুখে অনেক কথা বললেও মারুফ সাহেব হিসাব মেলাতে পারেননা। 
চারদিন পর মামা আসেন। ভাগ্নেকে মনে হয় নিজেই একটা ভুত। সাদা ভুল।প্রায় সারা শরীরে ব্যান্ডেজ লাগানো।
মমতা নিয়ে বলেন, এখানে আর থাকতে হবেনা। কালই আমার সাথে ঢাকা যাবি। অনেক বোঝানোর পর রাজি হয় আরেফিন। সেখানে গাছ না থাকলেও বড় বিল্ডিং আছে। অনেক উপরে আকাশের কাছাকাছি যাওয়া যায়! দেখা যায়।
আরেফিন ঢাকা চলে যাচ্ছে। বিদায় বেলা নিতু ছুটে এসেছিল। মুখের দিকে তাকিয়ে একটা মিনতিপূর্ণ আবেদন ছিল, আরেফিন লেখাপড়া শিখে ওদের দেখিয়ে দিন না, আপনি কতোটা পারেন। আরেফিন নিতুর দিকে তাকায় না। মামার সাথে শহরের উদ্দেশ্যে পা বাড়ায়। সেই যে আসা দশ বছরে আর গ্রামে যাওয়া হয়নি। মাঝেমাঝে মা এসেছে। দশ বছর পরের আরেফিন এখন ডাক্তার।গ্রামে যাবে। নদী, গাছ, মা আর নিতুর কথা মনে পড়ে খুউব।
সুউচ্চ গিরি শৃঙ্গদ্বয় অঝোর ধারায় গলে গলে
নিচে পরে কেবল ভরাতে জাগতিক পেট।
লোনা জলের ভারে ক্ষয়ে যাওয়া পাথরের বুক
আচঁলের আদলে পলির আস্তরনে ঢেকে রাখে
বৃহস্পতির জোড়া চাঁদ।
আবছা আবছা আলোয় বাড়ে পেঁচার আনাগোনা
সাগর তীরে, পাহাড়ের চুঁড়ায় আরো একটি ফুল
পাপড়ি মেলে আঁচলের নিচে ডাকে প্রখর সূর্য।
আরো একটি ঝর্ণা প্রবল স্রোতস্বিনী হতে চায়
আরো একটা বর্ষন ।আরো একটা শৃঙ্গ করে উদ্গিরণ
শরতের আকাশের মতো স্বচ্ছ জল ঘোলা করে
পরিতৃপ্ত হতে উদগ্রীব। আরো একবার ডেকে উঠে
উপত্যকা, মজ্জা খেকো ঈগল উড়ে শৃঙ্গ চুঁড়ায়।
সালেহা বেগম আকাশের দিকে তাকালেন। মেঘে মেঘে একদম কালো হয়ে আছে আকাশটা। জমাট বেঁধে আছে নিঃশব্দে, যেন টোকা দিলেই ঝরে পড়বে বৃষ্টি। আর একটু একটু দমকা হাওয়াও বইছে। বয়সের ভারে কুঁচকে যাওয়া মুখের চামড়া আরো কুচকে গেলো চিন্তায়.. এরকম গুম হয়ে থাকা আবহাওয়া দেখলে ভীষণ ভয় করে তার। কিভাবে বাইরে যাবেন বৃষ্টি নামলে? আর না যেয়ে যে ঘরে বসে থাকবেন আরাম করে, সেই সুখ কি আর তার কপালে আছে। ঘরে অসুস্থ স্বামী, তার চেয়েও বছর দশেকের বড় বারেক মিয়া। নিজের পায়েই আর বল পান না, ভাবলেন সালেহা। তারপরেও প্রতিদিন বেরিয়ে শাকসব্জি বেঁচে দুবেলা দুমুঠো খাবার জোটাতে হয় তাকেই। ছেলেমেয়ে নেই তাদের দেখার মত? এই প্রশ্ন অনেকেই করে তাকে। শুনলে হাসেন তিনি, দুঃখের হাসি। মেয়েটা সেই কবে মারা গেছে অসুখে পড়ে। আর ছিল একটাই ছেলে.. দুজনের একমাত্র সম্পদ, নয়নের মনি তাদের। তাই নাম রেখেছিলেন নয়ন। কিন্তু তারা এখন অন্ধ, দেখেও যে দেখেন না আর। নয়ন এই শহরেই থাকে, কাছেই আরেকটা বস্তিতে। ভালোবেসে বিয়ে করেছিল সালেহা বেগমেরই বোনের মেয়েকে। শরীফার বয়স কম হলেও নিজের ভালো বুঝে নিতে তার দেরী হয়নি। বিয়ের একমাস পড়েই মেয়েটা তার ছেলে নয়নকে বললো; হয় তুমি আমাকে নিয়ে থাকবা, নাহয় আমাকে ছেড়ে বাপ মাকে নিয়ে থাকবা। নয়ন তখন বেছে নিল তার ভালোবাসাকে, যে ভালোবাসা নতুন আর তীব্র, যে ভালোবাসা এতদিনকার পুরোনো সব স্মৃতি ভুলিয়ে দিতে পারে। বউকে নিয়ে নয়ন সেই যে আলাদা হয়ে গেল, কয়েক বছর হলো আর একটিবারও খোঁজখবর নেয়নি সে। এইসব আর ভাবতে চান না সালেহা বেগম। তিনি এখন ভাবেন, তাদের কোনদিন কোন ছেলেমেয়ে ছিলনা। তারা বুড়োবুড়ি সন্তানহীন, তাই বুড়ো বয়সে নিজেদের চিন্তাটাও তাদের নিজেদেরই করতে হবে। কয়েক ফোটা বৃষ্টি এসে পড়লো তার ঝুড়িতে, হাটার গতি বাড়িয়ে দিলেন তিনি। বস্তির পাশেই আবাসিক এলাকা, সেখানে রাস্তার পাশে বসে যা বেচাবিক্রি করা যায়। এরচেয়ে দূরে যাওয়ার শক্তি নেই তার শরীরে। আজকে মানুষটার শরীর আরো খারাপ মনে হলো আসার সময়। বারেক মিয়ে আগে এক বাড়ির দারোয়ানি করতেন। কিন্তু শরীরে কুলিয়ে পারেননি, চাকরীটা চলে গেছে। একসাথেই দুজন শাকসবজি বেঁচতেন। এখন বারেক মিয়া অসুস্থ হয়ে বিছানায় বলে সালেহা বেগম একাই উপার্জন করেন। অনেকেই ভিক্ষা করে তাদের বস্তির বুড়োবুড়িরা। কিন্তু তারা দুজন কেউ চান না চেয়েচিন্তে নিতে। যতক্ষন শরীরে শক্তি আছে, নিজেরাই করে খাবেন।সন্ধ্যার শেষের দিকে আর তেমন বিক্রি হয় না। সবকিছু গুছিয়ে নিয়ে বাড়ির পথ ধরলেন তিনি। বস্তির সামনেই দোকান থেকে ডিম কিনলেন, অসুস্থ মানুষটার একটু শক্তি তো দরকার। আহা, যদি একটু দুধ কিনতে পারতেন ভালো হতো। কিন্তু না, টাকায় হবে না। বাড়ি গিয়ে দেখলেন বারেক মিয়া ভাত আর ডাল রেঁধেছেন। সালেহা বেগম তাকে বকাবকি করলেন যে কেন তিনি অসুস্থ শরীর নিয়ে এইসব করতে গেছেন। খেয়েদেয়ে রাতে শুয়ে শুয়ে বেশ কিছুক্ষণ তারা দুজন এলোমেলো গল্প করেন। আগের কথা, পরে কি হবে তার কথা, আরো কত কথা... ষাট বছরের সংসারযাত্রায় কত খুঁটিনাটি গল্প যে আছে। শুধু খুব সন্তর্পণে তারা দুজনেই নয়ন সম্পর্কিত সব স্মৃতি এড়িয়ে চলেন। গল্প করতে করতে একসময় ঘুমিয়ে পড়লেন তারা। বাইরে তখন তুমুল বৃষ্টি।
 Kaljoyee

 

রোজার দিনগুলো বেশ তাড়াতাড়িই চলে গেলো। এইসময়টায় তাদের বেশ সমস্যা হয়, কে আর তেমন শাকসবজি কেনে রোজায়। যদিও একদম না খেয়ে থাকা লাগে না,আশেপাশের প্রতিবেশীরা তাদের বেশ সাহায্য করে। বস্তির এই ঘরের বাড়িওয়ালীও অনেক ভালো, তিনি বেশিরভাগ সময় তার কাছে টাকা নেন না। সালেহা বেগম যখন যেটুকু পারেন দেন। রোজাটা তো কেটেই যাচ্ছে আল্লাহ্‌র রাহমাতে। তবে ঈদে একটু সেমাই খেতে খুব ভালোবাসেন তার স্বামী, ওটা কিভাবে কিনবেন ভাবছিলেন। মনে হয় এবার হবে না। আল্লাহ্‌ যদি এখন দেন কোন ভাবে।
রোজাও প্রায় শেষ। ঈদের দুয়েকদিন আগে পাশের ঘরের ফরিদা তাকে বললেন সন্ধায় তার ঘরে আসতে। তিনি গিয়ে দেখেন ফরিদা যার বাসায় কাজ করে সেই বাড়ির মা আর মেয়ে এসেছে। ফরিদা জানালো সে একদিন সালেহা বেগমের গল্প করেছিল ওদের কাছে। মেয়েটা তাকে হাসিমুখে সালাম দিয়ে বড় একটা প্যাকেট ধরিয়ে দিল। অনেক ভারী, তিনি বয়ে আনতেই পারছিলেন না। ফরিদা তার ঘরে দিয়ে গেলো। বারেক মিয়া উঠে বসলেন দেখার জন্য। প্যাকেট খুলতেই দুজনের মুখে হাসি ফুটলো। চাল, ডাল, তেল, দুধ, চিনি আর সেমাই.. আর কি চাই। ঈদের দিন সকালে সালেহা বেগম সেমাই রাঁধতে বসলেন। বারেক মিয়াও একটু সুস্থ, খুশীমনে ঈদের নামায সেরে বউয়ের পাশে বসে সেমাইয়ের সুঘ্রাণ নিতে লাগলেন। 
পার্থিব সুখ জিনিষটা আসলে আপেক্ষিক। তাদের জন্য এই সামান্য ঈদ উপহারই অনেক বেশী প্রশান্তির। সালেহা বেগম আর বারেক মিয়ার মত নিম্নবিত্ত মানুষগুলো আমাদের চারপাশেই আছেন। চোখ মেললেই দেখতে পাবেন এইসব অসহায় মুখ। খুঁজে বের করুন তাদের, শুনে দেখুন তাদের পার্থিব রূপকথা
তিরু নেই। ও চলে গেছে। 

তিরুর চলে যাওয়া আমি দেখিনি। তখন আমি ঘুমিয়ে ছিলাম। হয়তো মাঝরাতেই ও বিছানা ছেড়েছে। যাবার আগে ওর প্রিয় নকশীকাঁথাটা আমার শরীরের ওপর দিয়ে গেছে। অথচ এই কাঁথা নিয়ে রোজ ওর সাথে আমার কত ঝগড়া হয়! রাতে ঘুমাতে যাবার আগে কাঁথা নিয়ে ওকে অন্তত একবার না উস্কালে আমি মনে শান্তি পাই না। এই নকশীকাঁথাটা তিরুর খুব প্রিয়। কিছু জিনিসের প্রতি মানুষের অদ্ভুত একটা মায়া কাজ করে; এই কাঁথার প্রতি ঠিক তেমনই মায়া তিরুর। এই প্রিয় জিনিসের সাথে নিজের সব কিছু ফেলে তিরু চলে গেছে। হয়তো এখন এই প্রিয়সব জিনিসের চেয়েও অনেক প্রিয় কিছু পেয়ে গেছে ও। কিন্তু তিরু প্রতিজ্ঞা করেছিল, কাঁথাটা ও কিছুতেই হাতছাড়া করবে না।

নকশীকাঁথাটা আমাদের ঠাকুমা ভুবনমোহিনী তার যৌবনকালে তৈরি করেছিল। তবে ঠিক কবে কাঁথার বুনন শুরু করেছিল ঠাকুমা তা তার মনে নেই। আমাদের ‘নাই’‘নাই’ অভাবের সংসারে একমাত্র শৌখিন জিনিস আর আভিজাত্য বলতে এই কাঁথাটাই। কাঠের ঠাকুরঘরের নকশার আদলে লতা-পাতা, তুলসি তলা, কলসি কাঁখে নারী, শিশুর মুখের আদলে ফুল, ফুলের কলি, লাল জবা, গোলাপ, কাঁটাতার, আকাশ, মেঘ, বৃষ্টি কী নেই এই নকশীকাঁথায়! সাদা কাঁথায় হরেক রঙিন সুতোর বুননে সব কিছু আছে সেখানে। এ যেন ঠাকুমার গোটা জীবনবৃত্তান্ত। কাঁথাফোঁড়, তেছরি, ভরাট, চেইন, জিরা ফোঁড়ের বাহারি নকশায় কতকিছু জীবন্ত হয়েছে এতে! যেদিন ঠাকুমা ট্রাংকের ভেতর থেকে সাত রাজার ধনরত্ন খুঁজে পাবার মতো তিরুকে কাঁথাটা বের করে দিলো সেদিন সত্যিই আমার খুব ঈর্ষা হয়েছিল। এমনিতে ওকে নিয়ে আমার ভেতরে তেমন কোনো প্রতিহিংসা কাজ করতো না। হাজার হোক তিরু আমার ছোট বোন। ওকে সবার মতো আমিও বাড়তি আদর দেওয়ার চেষ্টা করতাম। তিরু কিন্তু সারাক্ষণ আমার পেছনে লেগে থাকত।

আসলে তিরুকে বরাবর সবাই বেশি ভালোবাসে। মা, বাবা, বড়দা, ঠাকুমা, মণি পিসি, জুয়েল কাকা। এমনকি পাড়া-প্রতিবেশি সুদ্ধ। নিতাই কাকা তো বাবার কাছে তার বাড়ির বউ হিসেবে তিরুকে নেয়ার জন্য আগেভাগেই বায়না করে রেখেছে। আর অফিসফেরত বাবা? তিরুর হাত থেকে শেষ পাতে খানিকটা তেঁতুল বা আমের টক না পেলে তো বাবার পেটের ভাতই হজম হয় না। সে সবও আমার সয়ে গিয়েছিল। কিন্তু ঠাকুমার দেয়া উপহারে তিরুর পানপাতার মতো ফর্সা মুখটা যখন আনন্দআলোতে গোলাপি হয়ে উঠেছিল তখন আমি সিনডারেলার সৎ বোনের মতো হিংসাতে জ্বলছিলাম। আমার ইচ্ছে করছিল এক ছুটে গিয়ে তিরুর কাছ থেকে কাঁথাটা নিয়ে জ্বলন্ত চুলোর ওপর ফেলে দিই। এই তো ক’দিন আগেরই ঘটনা। 

আজ তিরু নেই। ওর প্রিয় নকশীকাঁথা, কাঁচের চুড়ি রাখার বাকসো, টিপের পাতা, জুয়েল কাকাকে দিয়ে কোলকাতা থেকে আনানো সুগন্ধী তেল, ফেয়ার অ্যান্ড লাভলি, লিপিস্টিক, লাইনার, জামাকাপড় সবকিছু রেখে ও চলে গেছে। অথচ কোনোদিন বাইরে যাবার আগে নিজের চিরুনি না পেয়ে ওরটাতে হাত দিলেও তিরু ভীষণ রেগে যেতো। নিজের জিনিস ও কখনো হাত ছাড়া করতো না। আর আমরা কেউ কখনো যদি ভুল করেও ওর কিছুতে হাত দিতাম, ভীষণ রেগে যেতো ও। তিরুর হলো চন্ডাল রাগ। বরাবর সেই রাগের কাছে হার মানতে হয় আমাদের সবাইকে। আমার সাথে বাড়াবাড়ি করলে আমি মায়ের কাছে কখনো নালিশ করতে গেলে মা আমার হাত চেপে ভীরু গলায় বলে, বাদ দে না রাধা, তুই তো বড় আর জানিসই তো ও এমনই! 

হুম তিরু এমনই। তাই আমি, আমরা মেনেও নিতাম। মেনে নিইও। তবু সেই তিরু চলে গেছে।

২.
তিরুর চলে যাওয়ার সময় মা’সহ বাড়ির সকলেই ঘুমিয়ে ছিল। সবাই যে যার মতো দেরি করে উঠলেও মার সকাল শুরু হয় ভোরের আলো না ফুটতেই। সকালে মার শরীরটা খারাপ লাগছিল বলে মা দ্বিতীয় দফায় বিছানায় গিয়েছিল। একটু গা এলিয়ে নিয়ে নাস্তা তৈরি করতে উঠবে বলে ভাবছিল। কিন্তু ক্লান্তিতে মায়ের দুচোখ বুঁজে এসেছিল। অথচ মা অন্যদিন সকালে কোনো অলসতা করে না। মা রোজ খুব ভোরবেলা পূজার ফুল তুলতে যায়। এখন অবশ্য ফুল তুলতে বেশি দূর যাওয়া লাগে না। আমাদের বাড়ির ছাদেই মা আর তিরু বাগান করেছে। আট-দশটা টব ছাড়াও সয়াবিন তেলের তিন বা পাঁচ লিটারের জারিকেনগুলোর এখন উপযুক্ত ব্যবহার হয় ফুল বা সবজির গাছ লাগিয়ে। বেলি, নয়নতারা, শিউলি, টগর, জবা ছাড়াও ধনেপাতা, শিম, শসা এসবের গাছও আছে। মা রান্না সেরে তরিতরকারির খোসা থালায় করে সোজা ছাদে চলে যায়। এসব উচ্ছিষ্ট প্লাস্টিকের একটা পুরনো ভাঙা বালতিতে রেখে সার তৈরি হয়, সেই সাথে ফেলে দেওয়া সবজির বীজ থেকে একটা-দুটো করে দারুণ সব সবজি চারা গজিয়ে ওঠে। সেসব নিয়ে মা আর তিরুর গবেষণার অন্ত থাকে না।

আমার মায়ের নাম সন্ধ্যামালা। ভোটার আইডি কার্ডে মায়ের স্বামীর টাইটেল রায় দেয়া আছে। এমনিতে মাকে সবাই ডাকে রাজেশের মা। আমার বড় দাদার নাম রাজেশ। দাদা বাড়ি ছেড়ে চলে যাবার পর মায়ের পূজা-আচ্চনা করা খুব বেড়ে গেছে। মায়ের ঠাকুরের প্রতি ভক্তি বরাবরই বেশি। কোনো অমঙ্গলের আশংকা করলেই মা উপোস করার সাথে সাথে পূজার সময়কালও বাড়িয়ে দেয়। মা পূজার আয়োজনের ব্যাপারে খুব খুঁতখুঁতে। তুলসি পাতা, চন্দনের সাথে একেবারে অস্পর্শী ফুল চাই মায়ের পূজার থালায়। খুব ভোরে কৃষ্ণপূজার আয়োজনে সাদাটে ফুল চাই'ই চাই। বেলি, শিউলি, টগর বা কামিনী। সেই ফুল আবার গাছের নিচ থেকে কুড়ানো যাবে না, গাছ থেকেই ছিঁড়তে হবে। একেবারে তরতাজা, কোমল ফুল। পূজার ফুল তোলার ব্যাপারে মা তাই আমার বা তিরুর ওপর ভরসা করে না। মা রোজ পূজার ফুল তুলে এনে পূজা পর্ব সেরে রান্নাঘরে ছোটে। আর ঠিক তখনই বাড়ির বাদবাকি সকলের সকাল হতে শুরু করে। 

ঠাকুমার সকাল হয়েছে টের পেয়ে আমাদের দুবোনের সকাল হয়। ঠাকুমা রোজ সকালে ঘুম থেকে উঠে বারান্দায় মাদুর পেতে দেয়ালে ঠেস দিয়ে বসে হামানদিস্তাতে পান ছেঁচতে বসেন। ঠাকুমার হামানদিস্তার টুকটুক শব্দে আমার ঘুম ভেঙে যায়। তিরুরও। তিরু ঘুম থেকে উঠেই চোখ রগড়াতে রগড়াতে বারান্দায় গিয়ে ঠাকুমার সাথে পায়ে পা বাঁধিয়ে ঝগড়া করে। ঠাকুমাও অবশ্য কম যায় না। নাম ভুবনমোহিনী হলে কী হবে তার মুখের কথায় মোহিত হবার কোনো বিষয় নেই। খুব খিটমিটে মেজাজ বুড়ির। দুই মেজাজী মানুষের কথোপকথন শুনে আমি আর তাদের কাছে ভিড়ি না। 

-এ্যাই বুড়ি। একটাও তো দাঁত নাই, অত পান খাওয়া লাগে ক্যান তোমার? আর এখানেই এসে আস্তানা গাড়া লাগে সাতসকালে? আর কোনো ঘাট চোখে দেখো না? শান্তি মতো ঘুমাতেও দেয় না একটু!
-এ্যাই ছেমড়ি! চোখ গরম করবি না একদম! তোর বাড়িতে আস্তানা গাড়ি? আমার ছেলের ঘরদোর। যা যা! ঘরের কামে মায়ের সাথে হাত লাগা। এত ত্যাজ দেখাইস না, পুছি না। 
-উহ! তোমারেও আমি দুই ট্যাকা দিয়া পুছি না বুড়ি?
-আরেকবার বুড়ি বলবি তো এই জাঁতি দিয়া সুপারির মতো টুক কইরা তোর আঙুল কাইটা দিমু। যা, যা। ভাগ।
-এ্যাই অমন গালমন্দ করবা না। তোমার নাশা’র কথা বাবারে বইলা দিমু। গেলাম এক্ষুনি...

তিরুর গলাবাজিতেও যেখানে কাজ হয় না, সেখানে নাশা’র নাম শুনে জোঁকের মুখে নুন পড়ার মতো ঠাকুমা চুপ হয়ে যায়। ঠাকুমা চুপিচুপি তামাক পাতা খায়। সে এক অদ্ভুত পদ্ধতি। শুকনো তামাক পাতা হাতে ঢলে গুঁড়ো করে। এরপর নিউজপ্রিন্ট ছিঁড়ে তার ভেতর তামাক গুঁড়ো দিয়ে বিড়ির মতো মাথার দুপাশ মুড়ে সেটার মাথায় আগুন জ্বালিয়ে একদম বিড়ির মতো টান দেয়। এরই নাম নাশা। এসব খাওয়া ডাক্তারের বারণ। হাঁপানির টান বেড়ে যায় ঠাকুমার। তাই বাবা নাশার গন্ধ টের পেলে ভীষণ কা- বেঁধে যায় বাড়িতে। তিরুর হুশিয়ারি শুনে ঠাকুমা তার হামানদিস্তা অচল করে গনগনে চোখে তিরুর দিকে তাকায়, কিছু বলে না।

আজ ঘুম ভেঙে আমি এদের কোলাহল শুনতে পাইনি। নিজের গায়ে কাঁথাটা দেখে আমি যেমন অবাক হয়েছিলাম তেমনি বাসার নিস্তরঙ্গ পরিবেশে আমার মনের ভেতর কেমন একটা গুঞ্জন তুলছিল, কিছু একটা হয়েছে, কিছু একটা হয়েছে। আসলেই আমাদের জন্য খুব বড় একটা ঘটনা ঘটেছে আজ। 
ঘটনাটা যখন টের পেলাম তখন আমরা তাৎক্ষণিক প্রতিক্রিয়া দেখানোর আগেই ঠাকুমা হৈচৈ করে বাড়ি মাথায় তুলেছে। 
-ও সতীশ! কই গেলরে...ও সতীশ, মাইয়্যা কই গেলরে!
আমি আর মা তাকে কিছুতেই থামাতে পারছিলাম না। 
-ও ভগবান, তুমি সাক্ষী। নিতে নিতে সব নিলা! মাটি নিলা, ঘটি নিলা। আমার তিরুরেও নিয়া গেলা!

ঠাকুমার বিকট ডাক-চিৎকারে আমাদের বাড়ির বিপন্নতার ঝড় আরও প্রবল হয়ে উঠেছে। আমি আর মা ঠাকুমাকে ধরে তার বিছানায় শুইয়ে দিয়েছি। কিন্তু শুয়ে শুয়েও ঠাকুমা বিলাপ করছেন। তার কারণে মা নিজে মেয়ের শোকে কাঁদার সময় করে উঠতে পারছেন না। তবু দুপুরের দিকে মায়ের ঘরে ঢুকে দেখেছি মা ঝরা পালকের মতো বিছানায় পড়ে আছে। বাবা বাড়িতে নেই। বাবা তিরুকে খুঁজতে গেছে। সাথে নিতাই কাকা আছেন। আমি জানি বাবা তিরুকে খুঁজে পাবে না। যে ইচ্ছে করে হারিয়ে যায়, তাকে কী সহজে খুঁজে পাওয়া যায়!

৩.
নিম্ন মধ্যবিত্ত বা মধ্যবিত্ত পরিবারগুলোর পার্থিব বিপর্যতার সবচেয়ে নিষ্ঠুর পর্যায় হলো পরিবারের কোনো সদস্যের অযাচিত আগন্তুকের হাত ধরে বাড়ি থেকে চলে যাওয়া। এরপর যা হয়, আমাদের পরিবারেও তাই হয়েছে। আশেপাশের দশ বাড়ির আলাপচারিতার প্রধান চরিত্র এখন তিরু আর সেই সাথে আমিও। ‘সতীশ বাবুর বড় মেয়ে রাধা ক্রমাগত আইবুড়ো হচ্ছে আর ছোট মেয়ে তিরু কোন বখাটে ছেলের হাত ধরে বাড়ি থেকে পালিয়ে গেছে। ছিঃ ছিঃ! কেলেংকারি, কী কেলেংকারি! এক মেয়ে পালানোর পর সতীশ অন্য মেয়ের বিয়ে দেবে কী করে?’ এই সব বিষয় নিয়ে মানুষের কথা বলার সুযোগ যত সহজে সৃষ্টি হয় তা কিন্তু ততো সহজে শেষ হয় না। আর কথা বলার সময়কালও শেষ হয় না।
 Kaljoyee

 


সকাল থেকে কত আবোল-তাবোল ভাবছি। কিছুই ভালো লাগছে না। হঠাৎ গান শুনে আমি চমকে যাই। 
আমি কখনো যাইনি জলে, কখনো ভাসিনি নীলে;
কখনো রাখিনি চোখ, ডানামেলা গাঙচিলে।
আবার যখন তুমি সমুদ্রস্নানে যাবে,
আমাকেও সাথে নিও, নেবে কি আমায়;

মা-বাবার ঘর থেকে গানের সুর ভেসে আসছে। অনেকদিনপর বাসায় টিভি চলছে। মা রোজ সন্ধ্যায় টিভিতে সিরিয়াল দেখে। আমাদের মায়ের জীবনে এই একটাই বিলাসিতা; নতুবা টানা এক-দেড় ঘন্টা কোথাও স্থির বসে জিরোবার দুদ- উপায় তো নেই তার। তিরু চলে যাবার পর থেকে এই বাড়ির বাতাস থমথমে হয়ে আছে। তাই মায়েরও টিভি দেখার ফুরসৎ মেলেনি। আজ যেন আবার বাড়ির মধ্যে পুরনো সব সুর। আর হবেই বা না কেন। দিন চলে যাচ্ছে। ঠাকুমার আর্তনাদের ধারাবাহিকতায় আমরা সবাই যে রকম অস্থির হয়ে উঠেছিলাম, তাও আজ বন্ধ হয়ে গেছে। তার ঘর থেকে হামানদিস্তায় পান ছেঁচবার টুকটুক শব্দ ভেসে আসছে। আর আমি তো বরাবরই স্বাভাবিক ছিলাম। স্কুলে যাচ্ছি, ছাত্রী পড়াতে যাচ্ছি। কিছুই থেমে থাকেনি আমার জীবনে।

তিরুর স্বামীর নাম কী যেন? মনে হয় রতন। সেই রতন যে আমাদের বাড়িতে ডিশের লাইনের মাসিক টাকা নিতে আসত। ঝাকড়া চুলের, দুই গালে ব্রণ ভর্তি ফরসা ছেলেটা। প্রতিমাসে একটা স্লিপ দিয়ে যেত রতন। সেই স্লিপের সাথে আরও কিছু থাকত বোধহয়, যা তিরুর চলে যাওয়া ত্বরান্বিত করেছে। তিরু চলে গেছে চার মাস হলো। নভেম্বরের তিন তারিখ ছিল সেদিন। আমার আবার দিন তারিখের ভুল হয় না। যেকোনো কিছু মনে রাখতে আমি পটু। আসলে আমি বাবা-মায়ের মেধাবী সন্তান। যদিও সেই মেধা নিয়ে স্কুলের দিদিমণি হওয়া ছাড়া খুব বড় কিছু হয়ে উঠতে পারিনি। তাও আবার এমপিওভূক্ত না এমন এক স্কুলের। গতবছর এমপিওভূক্ত একটা স্কুলের বিজ্ঞান শিক্ষিকা পদের জন্য দরখাস্ত করেছিলাম। সাক্ষাৎকারের দিন কর্তৃপক্ষের একজন জানালেন, চার লাখ টাকা ডোনেশন লাগবে। এরপর থেকে আর কোথাও আবেদন করি না। এখন বাড়ির কাছেই একটা হাইস্কুলে পড়াই। এখানে দুমাস বেতন পেলে এক মাস বেতন বন্ধ থাকে। 


থেকেই তিরু পড়ালেখায় মহা ফাঁকিবাজ। ওর সাজগোজের প্রতি খুব ঝোঁক ছিল। আমাকে বলতো, ‘বোকার মতো পড়াশুনা করে লাভ নেই দিদি। বিয়ে হবার জন্য ইন্টারমিডিয়েট পাশ করা দরকার ছিল, তাতো দিব্যি করেছি। ওসব অনার্স-ফনার্স আমাকে দিয়ে হবে না। এর চেয়ে রূপচর্চা করলে কাজে দিবে।’ পূজার সময় ওর বায়নার শেষ ছিল না। এই স্টাইলের জামা চাই, সেই স্টাইলের জুতো চাই। আমার পাওয়া উপহারের কোনোটা পছন্দ হলেই ও চেয়ে নিত, ‘আমাকে দিয়ে দে না দিদি, এটা তোকে একদম মানাচ্ছে না রে...। তোর গায়ের কালো রঙের সাথে এই রঙ মানায় না।’ ওর কথা শুনে আমি রাগ করতাম না। অবোধ শিশুকে বোঝানোর ভঙ্গিতে বলতাম, ‘আমি কী এসব পরি ছাই, সব তুই..ই..তো নিবি! সবই তোর।’

আজ কেন তিরুর কথা মনে পড়ছে? এটা কি গতকাল বিকালের প্রভাব? কাল বিকালে প্রপাকে পড়াতে যেতে আমার একটু দেরিই হয়ে গিয়েছিল। প্রপা পড়াশুনায় বেশ ভাল, তবে খুব চঞ্চল। তিন মাস হলো আমি ওকে পড়াচ্ছি। আমার সাথে খুব ভাব প্রপার। প্রপার বোন প্রজাপতি মেয়েটা দেবীর মত সুন্দরী। সুন্দরী দেবী সদৃশ মেয়েটা দেবীর মতই ধ্যানমগ্ন থাকে সারাক্ষণ। বোনের সাথে বয়সের পার্থক্য থাকায় বা ওর অহেতুক ধ্যানমগ্নতার কারণেই হয়তো আমাকে আপন করে নিয়েছে প্রপা।

নিষ্পাপ মুখে গতকাল প্রপা বলছিল, ‘রাধাদি তুমি খুব ভালো। আমার ফেভারিট।’ প্রপা পাঁচটি ফুলের নাম শিখেছে। দুলে দুলে ও পড়ছিল, লোটাস, রোজ, ওয়াটার লিলি, চায়না রোজ, টিউব রোজ। ঠিক তখন দ্বিধান্বিত পায়ে নাস্তার ট্রে হাতে একটা মেয়ে ঘরে ঢুকেছিল। মেয়েটার সিঁথিতে সিঁদুরের রেখা তার মুখের মতোই ম্লান। রোগাটে শীর্ণ চেহারার মেয়েটার দিকে তাকিয়ে থাকতে থাকতে আমার দৃষ্টিশক্তি ক্লান্ত হয়ে গিয়েছিল। যেন খুব অচেনা একটা চেহারা চেনা হতে হতে পুনরায় অচেনা বৃত্তে আটকে গিয়েছিল। তিরু!

৪.
মেয়েটাকে তিরু মনে হওয়ায় আমার বুকের রক্ত ছলকে উঠেছিল! সত্যি ওকে একদম তিরুর মতো দেখাচ্ছিল। সেই গোলমতো ফর্সা মুখ। টানা টানা চোখ দুটিতে নীলচে মণি। যেই মণিজোড়ায় একসময় নীলাভ এক আকাশের বিস্তৃতি ছিল। ওর চোখে একবার তাকালে যে কোনো মানুষের দ্বিতীয়বার তাকাতে মন চাইবে। আমার বা মায়ের চোখ তিরুর মতো না। চেহারাও না। তবে যৌবনকালে ঠাকুমা নাকি তিরুর মতো সুন্দরী ছিল। কেবল ভুবনমোহিনীর গায়ের রঙ না, তার মেজাজমর্জিটা তিরু একেবারে ষোল আনা পেয়েছে। 

সত্যি তিরুর এই দাম্ভিকতা আর ঔদ্ধত্যই যেন ওকে আরও সুন্দরী করে তুলতো। যেখানেই তিরু থাকত সেখানেই যেন একটা আলোর ফুল ফুটে থাকত। কিন্তু আমি যে মেয়েটাকে প্রপাদের বাড়িতে দেখেছি সে বড় নিষ্প্রভ ছিল। যদিও প্রথম দর্শনে আমার মনে হয়েছিল ও আমাদের তিরুই। মেয়েটার মুখের আদল অনেকটা তিরুর মতো। জংলি ছাপা শাড়ির ঘোমটার আড়ালে থাকা মেয়েটার মুখটা কেবল বিকালের শাপলার মতো অনুজ্জ্বল ছিল। নাহ্ আমাদের তিরু অত বর্ণহীন নয়। তাছাড়া ও কেন তিরু হতে যাবে! আমি নিজের নিচ ভাবনার চক্করে পড়ে নিজেই ভীষণ লজ্জা পেয়েছিলাম। ছিঃ ছিঃ! আমি কেন অন্যের বাড়ির গৃহ পরিচারিকাকে তিরু হিশেবে ভাবছি! তার মানে আমার মন অবচেতনেই এই সিদ্ধান্তে পৌঁছে গেছে যে, তিরু সুখে নেই! হয়তো ও এখন রাস্তার ভিখিরি; নয়তো ধোঁকা খাওয়া বিবর্ণ এক প্রজাপতি। 

এমনও তো হতে পারে, তিরু অসম্ভব সুখে আছে। নকশী কাঁথার চমৎকার নকশার মতো দারুণ একটা জীবন পেয়েছে ও। যেখানে কোনো ‘না’ বাচক শব্দ নেই। সুখ সাগরে হাবুডুবু খেতে খেতে তাই তিরু রক্তের সব বন্ধন ভুলে গেছে। ভুলে গেছে ফেলে যাওয়া সকল সম্পর্কের উষ্ণতা। আলগোছে ফেলে যাওয়া প্রিয়সব প্রসাধনীর মতো তিরু আমাদের সাথে লেপ্টে থাকা স্মৃতিগুলোও চিরতরে ত্যাগ করেছে। আর আমরা মনে মনে এই ভেবে আবেগে আপ্লুত হচ্ছি যে, বেশ হয়েছে, এবার ঠ্যালা বুঝুক! সমাজে আমাদের হেয় করার মজা বুঝুক এখন! ওর জন্য নিত্যদিন কম হেনস্তা তো হচ্ছি না আমরা। এখন তিনবেলা করে ঠাকুমা ওকে রাজ্যের অভিশাপ দেয়। অসুখী হবার অভিশাপ। যা শুনে আমার বুকের ভেতর হিম হয়ে আসে। যদিও আমাদের দুর্ভাগ্যের জন্য কেবল ঠাকুমা নয়, আমাদের পরিবারের সবাই মনে মনে খুব গোপনে তিরুকে অভিশাপ দিই।

এই যে আগে বড় দাদা বৌদিকে নিয়ে এ বাড়ি ছাড়লেও পূজা-পার্বনে বাড়ি আসতো। তিরু চলে যাবার পর বৌদির কোথাও মুখ দেখানোর উপায় নেই বলে দাদাও এই বাড়ি ত্যাগ করেছে। আর পাড়ার লোকের কথার অত্যাচার তো বাড়তি উপদ্রব।

সেদিন গোকূল কাকার স্ত্রী শ্যামা কাকী বাড়ি বয়ে এসে মাকে যা নয় তা বলে গেছে। বাড়ি থেকে পালানোর আগে তিরু নাকি অন্তসত্ত্বা ছিল। কাকী ওর চলন-বলন দেখে অনেক আগেই তা আন্দাজ করেছিলেন। প্রায় পাঁচ মাসের পেট...আর মা কিনা নিজের মেয়ের দুর্দশা টের পেল না! আসলে তলে তলে আমরাই নাকি তিরুর কু-কীর্তি ধাপাচাপা দিতে ওকে রাতের আঁধারে সরিয়ে ফেলেছি। কাকীর নিজের পেটের মেয়ে হলে তিনি পালানোর আগে লাথি দিয়ে তাকে বাড়ি থেকে বের করে দিতেন। 

মা কাকীর কথা শুনে কানে হাত চাপা দিয়েছিল। সেদিন সারাদিন মা কারো সাথে কোনো কথা বলেনি। বিছানা থেকেও ওঠেনি। আমি স্কুল থেকে ফিরে এসেও দেখেছি রান্নাঘরের মেঝেতে বাসন-কোসন, মাছ-সবজি পড়ে আছে। ঠাকুমা কী খেয়েছে না খেয়েছে, বিছানা থেকেই শরীর তোলেনি। তার ঘরভর্তি নাশার ধোঁয়া আর মায়ের ঘরজুড়ে ভেজা অন্ধকার।

ধীরে ধীরে আমরা এই বাসার সবাই সচেতনভাবেই তিরু নামটা পরিত্যাগ করতে চাইছিলাম। যেভাবে তিরু পরিত্যাগ করেছে আমাদের। বাবা, মা, দাদা, ঠাকুমা। যেন কারো জীবনে তিরু নামের কেউ কোনোদিন ছিল না। সেভাবেই আমরা খাবার টেবিলে বসে নিশ্চুপ খাচ্ছি, ঘুমাতে যাচ্ছি। দৈনন্দিন কথোপকথনে ভুল করেও তিরুর কথা মনে করছি না। তিরুকে মনে পড়বে বলে ওর প্রিয় নকশি কাঁথাটিও তুলে রেখেছি। 

তিরুকে আমরা সচেতনভাবেই ভুলে আছি। তবে আমাদের পড়শীরা এখনো ভোলেনি আর তাই আমাদেরও রোজ তিরুর কথা মনে করিয়ে দেবার জন্য তারা উঠেপড়ে লেগেছে। বিয়ের পরপর দুতিনটে প্রস্তাব আসার পরও প্রতিবেশীদের অতিরিক্ত দায়িত্বশীলতার কারণে এখনো আমার ‘যদেতৎ হৃদয়ং তব তদস্তু হৃদয়ং মম। যদিদং হৃদয়ং মম, তদস্তু হৃদয়ং তব ’ মন্ত্র শোনা হয়নি। 

এভাবে তিরু আমাদের বুকের ভেতর দুর্ভেদ্য তীরের মতো বিঁধে আছে। উপড়াতে গেলে প্রাণ যায় আর অস্পর্শ রেখে দিলে দূরগামী ব্যথায় কাতরাই। তাই আমাদের জন্য সবচেয়ে নিরাপদ বিষয় ছিল, তিরুকে ভুলে যাওয়া। এভাবে একদিন আমরা যখন তিরুকে ভুলে গেলাম সেদিনই তিরু ফিরে এলো। 

চৌকাঠে দাঁড়ানো সুখে ভরপুর তিরুর শরীরে সেদিন ভেজা শিউলির সুঘ্রাণ ছিল। ওর কপালে জ্বলজ্বলে পয়সার মতো গোল সিঁদুর টিপ, পরনে ইস্ত্রিভাঙা নতুন শাড়ি, দুহাতে সোনায় মোড়ানো শাঁখা-পলা দেখে আমি বা আমরা কেউই উচ্ছ্বসিত হইনি। বরং আমাদের বুকের অতলে ক্রোধের এক চিমসে বোধ ছড়িয়ে পড়েছিল। 

সুখী আর প্রাণোচ্ছল তিরুকে দেখে খুব সংগোপনে আমরা নিজেদের ধিক্কার দিয়েছি, ‘ওহ...আমাদের মুখে চুনকালি দিয়ে আমাদের ছাড়া তিরু তবে ভালই ছিল!’
যদি ঘুমের ঘোরে তোমাকে ভালোবাসি
ডাক দেই, নাম নেই
ঠিক তারপর ঘুম ভাংগা নির্জন রাত
কানে কানে বলে দেয়, ভালোবাসা পবিত্র
চোখে পানি আসলে যদি গড়ায়
জানি তুমি ঘুমাও না, দেখ।
ভালোবাসার তীব্র ছোঁয়া, অবচেতন মনে
আমার শেষ কথা টা হোক তোমাকে নিয়ে
ডাক, স্মরন- ভালোবাসায় সিক্ত আমি
বিদায় হই, পার্থিব থেকে অপার্থিবে
হয়তো নিষ্ঠুর সময়, ফেলে দিওনা
ভুলে যেওনা, বিদায়বেলা
আমার স্বপ্নঘোরের শেষ যেখানে
পার্থিব, পৃথিবী, জীবন!
প্রতি ভোরে যবে সূর্যকিরণ রাজপথে এসে পরে,
মানব মানবে ভেদাভেদ যেন স্বচ্ছই চোখে পরে।
জীবন-প্রদীপ হাতে নিয়ে পথে পথিকেরা হেটে যায়,
কেও আছে পরে রাস্তার মোরে খাবারের চিন্তাই।
সু-জোড়া পায়ে কোট-প্যান্ট গায়ে কেও হয়ে আছে বাবু,
কেওবা আবার ক্ষুধার জ্বালায় রাস্তার পাশে কাবু।
কেও টানছে ঠেলা গাড়ি, জীবনের দরকার,
উড়োজাহাজেতে করছে সফর কেও হয়ে সরকার।
শিক্ষক বেশে, ভদ্র আবেসে যায় কেও স্কুলে,
হাতুড়ি শাবল নিয়ে চলে কেও জগৎ বেদনা ভুলে।
কেওবা আবার মোটরবাইকে ছুটছে কল্পনায়,
ন্যাংরা পায়ে ধুলোমাখা গায়ে করছে কেও হাইহাই।
কেওবা আবার ছেড়া প্যান্ট পরে করে সুখে ধুমপান,
কেওবা আবার মাইকেতে বলে হাত খুলে কর দান।
এত কিছু দেখে ব্যাথিত বুকে বলতে যে আমি চাই,
হে প্রভু তোমার দয়ামায়া কি ভিখারির প্রতি নাই।
তারাও মানুষ তারাও বান্দা শেষ নবীর উম্মত,
তাদেরও আছে পাবার অধিকার তোমারই রহমত।
করো করো দয়া হে প্রভু আজ তুমি ভিখারির প্রতি,
দুই নয়নে দেখতে পারি না তাদের এ দুর্গতি।
তাদের ভাগ্যে দুখ যদি থাকে দিয়ে দাও তা আমায়,
তবুও যেন পথে ভিখারি শান্তিতে ঘুমায়।
অসহায় সেই পথিকের প্রতি গেয়ে যাবো সদা গান,
যদি দিতে হয় দিয়ে দিতে পারি আমারই নিজ প্রাণ।
আমিও চাইলে তোর নামে উরস করে শিরনি দিতে পারি,
লাল সালু বিছিয়ে মাজার গড়তে পারি।
দমে দমে হবে শুধু তোর নামের জিকির।
কিন্তু আমি শিরক করিনা।
তুই ছাড়া কারো নাম দিলে আনি না। 

তোর নামে কসম কেটে বাজি ধরতে পারি,
তোর নামে বাজারে বাজারে রশিদ কাটতে পারি।
করতে পারি নানা ফন্দি ফিকির,
কিন্তু আমি জুয়া খেলি না।
তোর নামে কখনোই হারতে পারিনা।

তোর নামে চাইলেই একটা বায়োস্কোপ বানাতে পারি,
লাইলি,জুলেখা, জুলিয়েটের সাথে তোর নাম বলতে পারি।
তোর জন্য হতে পারি রাস্তার ফকির।
কিন্তু আমি মিথ্যা বলতে পারিনা।
তুই আমার ভালোবাসার মানুষ, আসমানের পরী না।
ঘুমোতে যাবার আগে প্রতি রাতে মা কেমন
বেঁধে রাখতেন স্বপ্নের পুঁটুলি, অতিযতনে আঁচলের খুঁটে !
আঁজলা ভরা ভোরের আলোতে কেঁচে নিয়ে
পুরতেন তাতে নীলাভ আকাশের অসীমতা।

আমরা – আমি, আমার অগ্রজ আর অনুজা কিলবিল করে
ছিঁড়ে ছুঁড়ে মায়ের স্বপ্ন ফোঁড়ানো কাঁথা
হেঁটে ছুটে দৌড়ে পালাতাম দিগ্বিদিক–
ভোরের চৌকাঠ থেকে দুপুরের গরাদে,
সন্ধ্যের যবনিকা গলে তমসার নিখাদে:
আবার ফিরে আসা সেই ছিলাম যেখানে (মায়ের স্বপ্নের বীজতলায়)
প্রশান্ত ঊষার ঘুলঘুলি বেয়ে।

কেমন হন্যে মা আমাদের – তারার রাজ্যে
চলে যাবার আগে – নাওয়াখাওয়া ছেড়ে:
বুনবেন তার লালিত দানা স্বপনের, কোথা সে সুবর্ণভূমি?
তবে কি হবেনা দেখা অঙ্কুরোদগম – কচিপাতা, 
পুষ্পকলি ছোয়া কি হবে না তার?
ভয় তাকে জেঁকে ধরে নিশুতি রাতের
বাদুড়ের ডানার ঝাপটার মত।

প্রতিটি ভোর হামাগুড়ি দিয়ে বসতো এসে 
যখন মায়ের চোখের পাতায় – সে কি আনন্দ!
ফের সেই আঁচলের খুঁট, ছোটাছুটি,
স্বপ্নের বীজ – প্রক্ষালন সূর্যের শূচিতে।
আবার সেই বিশাল আকাশ 
আবার সুবর্ণভূমির তালাশ।
আসবে কবে সেই সুপ্তিতারপর আমি আর জাগবো না,ভীষণাগ্রহে যখন বিকাল হতে দেখিভুলে যাই সব যাতনা।লুকিয়ে যেতে বড় ইচ্ছে জাগেশুকিয়ে যাওয়া ফুলের পাপড়ির ভাজে,পাখির গানে; ভোরের শিশির নাচেআর কী পাব এমন দেশ খুঁজে।নৌকা ভাসে আপন মনে নদীর বুকেসারি সারি পাল তোলে,শান্ত
তিমির রাত্র দূরে ঠেলে অগ্রে বাড়াইয়া কদম,
কছর হলো ক্লিষ্ট গ্লানি ক্লান্ত করিয়াছি দমন।
মনকে চুপ রেখে আবেগ দিয়েছিল তাড়া,
দৌড় দিয়ে আমি হইনি পাগল ছন্নছাড়া। 
মিশে যেতে ইচ্ছে করেছিল তপ্ত বালুকাময়ে,
হয়নিতো ঝড় পড়েছিল গরম ঠিক অসময়ে।
চেয়েছিলাম হতে নব্য উদ্দম টগবগে যুবক,
দিগন্ত এসে কহিলো মোরে আমি নাকি ঠক।
নশ্বর ধরিত্রীর পরতে পরতে নৃশংসতার উল্লাস,
কেনো যে চেয়েছি স্বপ্ন দেখিতে হিসাবে নাভিশ্বাস। 
তপ্ত মরুতে যদি দেখিতাম গোলাপ ফুটেছে!
হৃদয়ে আনন্দ ভর করতো আজানা সে আবেশে।
যদি গাইত পাখি লহরী সূরে সূরময় কোনো গান,
হাহাকারিত হৃদয়ে তখন ফিরে পেত মহাপ্রাণ। 
হারোনো দিন ফিরে কি পাবো কোনো এক মহাকালে?
সে জন্য চলছে বুকে আগমনি বাণ স্রোতের প্রতিকূলে।
প্রত্যহ প্রত্যুষে তিনি রাস্তা দিয়ে দৌড়াতেন আর বলতেন- ‘কে দুইন্না নিবা উঠো, কে আখেরাত নিবা উঠো’। অতি সকাল বেলা ঘুমের ঘোরে কথাটা বাজে লাগত মানুষের কেননা তখনও অধিকাংশ মানুষ ঘুম থেকে উঠেনা। এ যেন তার রুটিন বাঁধা কাজ। মানুষ তাতে অতিষ্ঠ কিন্তু কেউ কিছু বলেনা। সবাই তাকে সাইজু পাগলা বলে চেনে।
অমেদ ও সমেদ শহরে লেখাপড়া করে, দুদিনের জন্য গ্রামে বেড়াতে এসেছে,অবশ্য এ গ্রামেই তাদের জন্ম। নাম শুনে এবং এদের দুজনের আচার ব্যবহার দেখে দু’ ভাই মনে হলেও তারা বন্ধু। বাড়ি একই গ্রামের দু’ পাড়ায়। অমেদ বড়লোক হলেও সমেদ বিপরীত অর্থে ছোটলোক তবে ছোটলোক নয়। দুজনেই সকাল বেলা হাটতে বেড়িয়েছে, পথে সাইজু পাগলার সাথে দেখা; সাইজু পাগলা তখনও চিল্লাচ্ছে- কে দুইন্না নিবা উঠো, কে আখেরাত নিবা উঠো’।
চাচা এগুলা আপনে কি কন?
হ ঠিকইতো কই,দুইন্না নিলেও সকালে উঠতে অইব,আখেরাত নিলেও সকালে উঠতে অইব,এ্যার ব্যত্যয় কি।
অমেদ সহাস্যে বলে-চাচা আমারে ‘দুইন্না’ দেন।সমেদ বলে- আমার ভাগে তা হলে আখেরাত চাচা।
সাইজু পাগলা দুজনের আপাদ মস্তক চোখ ঘুরিয়ে একবার দেখে নেয়; তারপর মুচকি হাসি মারে।
অ, তোমরা অমেদ সমেদ না?
হ চাচা।
তোমার বাপতো........শেষ না হতে অমেদ বলে-
হ চাচা।
দুইন্নার ওজন কত জানো ? লইতে পারবা?
অমেদ মাথা চুলকায়
তারপর সমেদের দিকে তাকিয়ে বলে – তুমি আখেরাত লইবা ? 
অমেদ যেহেতু একটা লইছে আমার তো অন্যটা লওন লাগে, না কি চাচা?
আইচ্ছা ।
চাচা কখন দেবেন ?
কাইল সকাল আটটায় আমার বাইত্তে আইসো।

পরদিন সকালে সমেদ কি একটা কাজে আটকা পড়ে তাই অমেদ একাই আসে সাইজু পাগলার বাড়িতে । বাড়িতো নয় পাখির বাসা, এ যেন আসমানিদের বাড়ি। উঠোনে আসমানির বয়োসী একটা মেয়ে, হাতে পান্তা ভাতের থালা; দু’ গালচি দিয়ে তখনও চুইয়ে পড়ছে পান্তার পানি। পাশে বসে সাইজু পাগলা কি একটা বই পড়ছে।
স্লামালেকুম চাচা
ওয়া আলাইকুমুস সালাম। স্লালামালেকুম না অমেদ, ছহি অইল- আস্সালামু আলাইকুম।প্রথম কথাতেই থমকে যায় অমেদ; একটা হালকা শট খায় পিটুইটারীতে, কিছুটা থতমতো খেয়ে বলে-
না মানে ওরকমই তো প্রায় সবাই বলে।
হ জ্যানারেল শিক্ষিত্রা পেরায় ঐ রহমই কয়। দুক্কু বিষম দুক্কু, মিয়ার পো; কোনডা ছহি আর কোনডা ছহিনা তারা হেডা বুঝেনা, বুঝার চেষ্টাও করেনা; অথচ মুসলমান নাম ফাডায়া বেড়ায়। 
অমেদের কিছুটা হলেও আঁতে ঘা লাগে; তবুও সায় দিতে হয়।
হ চাচা কিছুই আরবি শিক্ষা করতে পারি নাই।
পারো নাই না, পড়ানো অয় নাই, এই পড়ার দাম কম, এ পড়া দিয়া তো আর লাক লাক টেহা কামাই করা যায়না, তাই আইজ কাইলের বাবা মাগো ইচ্ছাও কম। এই পড়া কামে লাগে বিয়ার সমে আর মরনের সমে।
অমেদ নির্বাক।
দাড়াইয়া দাড়াইয়া কতা কইতাছি যে!আহো আহো গরে বহো, এই ছমিরনের মাও মোড়াডা লইয়া আহো, দ্যাহ কেডা আইছে।
অমেদ ক্ষণকাল অবাক,কে বলে সাইজু পাগলা, বুদ্ধিজীবিও তো ফেল।সামান্য সময় খরচ করে বলে-
চাচা কাল যে আপনি বললেন ..........।
অ হেই কথা, তওবা তওবা, হুনো মিয়ার পো,দুইন্না আখেরাত দেওয়ার কারও সাইদ্য নাই,তয় চোহে দেহা যায়।
চাচা এটা কি বললেন, আমি তো কিছুই বুঝলাম না।
মিয়ার পো বুঝবা, বুঝবা; বহো আগে চাইরডা পান্তা খাও।
বলতে বলতে বুড়ো স্ত্রী থালায় করে পান্তা ভাত ও কাঁচা মরিচ দুজনের সামনে এনে দেয়। সাইজু পাগলা গো-গ্রাসে খেতে খেতে বলে-
ক্যা,হেই কবিতাডা পড় নাই? “কোথায় স্বর্গ কোথায় নরক কে বলে তা বহুদূর......” স্বর্গ নরক তো আতের কাছে।
হ পড়ছি।
কার লেহা কও দেহি?
(সলজে) মনে নাই চাচা।
দুক্কু, এই হানেই তো দুক্কু;এহনকার ছাতরোরা তো কবিতা মুকস্ত করেনা কবির নাম কইব ক্যামনে। বত্তমানে বাইচা আছে এমুন একজন কবির নাম কও দেহি?
 Kaljoyee

 

চাচা ঐগুলান পড়ার তেমন সময় পাইনা।
হা-হা-হা, আসাইলা অমেদ,বত্তমান ছাতরোরা পড়েডা কি! যাক হে কথা। হুনো অমেদ, এই দুইন্নায় যার একদম হাত পাও ছাড়া কিচ্চু নাই তারাই সুখি;আর যাদের অনেক আছে, তারা।
চাচা একটু বুুঝিয়ে বলেন
দরো আমার কতা,আমার যেটুকু জমি,হেটুকুতে খোরাকী অয়না; আবার আমি এক পরকার গেরস্ত বলে কেউ কামেও ডাহেনা,তাই এই পান্তাবাত কফালে।যাওকগা কামের কতায় আহি।তুমি দুইন্না নিবা কইছিলানা ? 
হ চাচা, অমেদ বলে।
তাইলে কাইল ফজর থিকা আমার লগে গুরন লাগব,পারবা?
এতক্ষণে সমেদেও কথা তার মনে পড়ে।
সমেদ আইলো না?
না চাচা ও একটা ঝামেলায় পড়ছে।
অ, কি কও মিয়ার পো।
অমেদ সকৌতুকে সায় দেয়। 
পরদিন খুব সকালে অমেদ ও সাইজু পাগলা যেতে থাকে জেলে পাড়ার দিকে । প্রথম বাড়িটাই নাড়– গোপালের। সূর্য্য তখনও না উঠলেও নাড়– গোপালের ডেরায় কথার ভাঁজ পাওয়া যাচ্ছে। সাইজু ডাক ছাড়ে , অ নাড়– গোপাল, ডাকতে ডাকতে বাড়িতে ঢোকে।
কি রহম মাছ পাইলা নাড়–?
পাইছি কাহা, আইজ চলবি। যদিলকাল বাহি না পড়ে । বাহি পড়লে তো কলিকাল বাদাবোনে বউ।নাড়–র স্ত্রী জাল গোছ করছিল, ছ্যাত করে উঠে বলে
দেহেন কাহা আমি ভুইতের সংসার করি, মাছ নিয়া ব্যাপারীর প্যাড ভরাবে ; আনবার সময় আনবে কাঁচকলা ।
নাড়– খানিকটা ফুসে উঠে। অমেদের চোখে পড়ে তার নেংটি পরা পাছা ঠান্ডায় তখনও ঠকঠক করে কাঁপছে। সাইজু বলে নাড়– যাইরে।
তখন বেলা অনেক বেড়েছে, গা ঘেমে যাচ্ছে অমেদের। সাইজু আগে আগে যাচ্ছে, সামনে একটা ভাঙ্গা সাঁকো; তড়তড় করে পাড় হয়ে গেল সাইজু; অমেদ টিপটিপ করছে। কি মিয়ার পো দরন লাগবো নাহি? বলে মিটিমিটি হাসতে থাকে। আমার অব্যেস অয়া গ্যাছেগা।
পাশের ক্ষেতে কাজ করছে পরান শেখ । হাত ইশারায় ডাকে সাইজু। আরে মিয়া জিরায়া যাও, বলে কি একটা গাছের নীচে বসে। পরান শেখ কপালের ঘাম মুছতে মুছতে আসে।
কার কাম কর মিয়া?
দেওয়ানির।
চুলায় আড়ি চড়ব তো?
কি করমু, কাম তো পাইলাম না।মিয়াবাই কপালে আছে আড়, কি করে চাচা খাজিন্দার।
বিকেলে অমেদ ও সাইজু পাগলা বাজারের দিকে যাচ্ছে। অমেদকে সাইজু পাগলার সাথে হাটতে দেখে কেউ কেউ মুখ টিপে হাসছে; সাইজু পাগলা সেটা বুঝতে পেরে বলে-
হাসো ক্যা মিয়ারা ? বইুঝবা, বইুঝবা; আইজ বুইজবানা বুইঝবা কাইল ,মাথা হাতাইবা পাইড়বা গাইল।
ইতোমধ্যে পথে পরান শেখের সাথে দেখা 
বাজার অইল পরান, কি কিনলা?
কি আর কিনমু, দেওয়ানীর তো দেহাই পাইলামনা, টেহা পামু কই?
রাইতে খাবা কি ?
কি আর খামু, পোলার মায়ে কয়ডা আলু কুড়ায়া আনছে দেখছিলাম, ঐ কয়ডা হিজান ছাড়া.......।
বাজারের মুখে ঢুকতে তারা দেখে নাড়– গোপাল ও ব্যাপারীর মধ্যে কথা কাটাকাটি হচ্ছে।
মোর ছাওয়ালরা রাইতে খাইবে কি ,টেহা না দিলি?
কি খাবি, মুই কি কইরে কমু।তোরে কইছিলাম বড় মাচ দিতে; তুই দিলি বগের পুটকি দিয়া ঝইরা পরে হেই মাছ।
বড় মাছ দরতে পারিনাই কর্তা।
তাইলে টেহা চাস ক্যান? ভাগ, বলে সরে পরে সে।
নাড়– গোপালের মুখ বিমর্ষ হয়ে যায়। অমেদ স্পষ্ট দেখতে পায় নাড়– গোপার বিড়বিড় করে মুখ নাড়ছে,যা বলছে তাতে কানার ভাই অন্ধও বুঝবে এটা কোন আর্শিবাদের কথা নয়; এই দুনিয়ায় পঁচে মরার কথা।অমেদ একদৃষ্টে চেয়ে থাকে সেদিকে। সাইজু পাগলা অমেদে গায়ে হালকা ঝাকি দিয়ে বলে-“ এই নেও দুইন্না বলে- নাড়– গোপালের দিকে ইঙ্গিত করে,সমেদেরেও পাঠায়া দিও তারেও একদিন হাতে আখেরাত দরায়া দিমুনে।
তারপর নাড়– গোপাল কাঁচকলা নিয়ে বাড়ি ফিরে।
জীবন দেখি এ শহরে,
রিক্সা, গাড়ীর ঠেলার চাকায়
জীবন ঘোরে
লবন ঘামে ।
আহা জীবন এইতো সেদিন
জন্ম নিল পথের ধারে ।
কিংবা হঠাৎ কতক গুলো ছেলেমেয়ে-
জীর্ণ শরীর
বেশ ভুষা তে শত তালি ।
বাঁচার লাগি খাবার লাগি
কত কি যে হাতে ধরে
এটা বেঁচে ওটা বেঁচে
ওই যে হাতে লোহা পিটায়
আগুনে পুড়ে খাক হয়ে যায় ।
ডুকরে কাদে হাতের রেখা!
কয় না কথা ।
আহা জীবন - ওই যে মানুষ
অন্ধ খোঁড়া অনেক বয়স ।
জীবন প্রদীপ নিভুনিভু।
চোখে তার ঝরে জল
অন্তর পোড়ে কোন সে আশায়!
তোমরা কর মিটিং মিছিল
ক্ষমতার ওই চতুর খেলা-
তাদের কিবা লাভ হয় বল ?
এই যে কতক জীবন আহা
কত সুন্দর গল্প হল।
সবাই হাসুক হা হা হো হো!
রাত নেমেছে অনেক গভীর-
নতুন দিন আসবে বলে ।
তোমার আমার নিঃশ্বাস হয় আরও গাড়,
শোকোল জীবোণ বোধ টোখোণ ঐ মাস্তুলে ।
তোমার দিকেই আছি তাকিয়ে,
নীল আবরণে ঢাঁকা মুখটি তোমার,
আকাশ পানে তাকিয়ে তুমি,
নীল সাগরের ঢেউয়ে ভেসে আশা
এক স্বপ্নচারীনি।

ভাবছি তোমাকে নিয়ে লিখব,
লাজুকলতা কাব্য। 
কিভাবে সাজাবো তোমাকে?
কোন শব্দ ভান্ডারে রাখবো?

তুমি তো হাজারো গোলাপ গাছের মধ্যে ফোটা
একটি গোলাপ, আমার বাগানের।
তুমি কি জানো?...
তুমি যে আমার অসমাপ্ত কবিতা,
শেষ বিকেলের।

তুমি তো আমার বাগানের নীল আকাশ,
তুমি যে আমার চিরকুটে লেখা কাব্য,
লাজুকলতা কাব্য। 
কিভাবে তোমায় রাখবো; বল, 
কোন শব্দে রাখবো?

তোমার হৃদয়ের নিভূত নিলয়ে
আমার ভালবাসবার মায়াবী পরশে
নীলাঞ্জনা মাখা চোখে
আল্পনা একে দিলাম সুপ্ত ভালবাসায়।
নিও, জড়িয়ে নিও তুমি!!
৩৩ লাইট কাভালরি ডিভিশনের হিংস্র স্মৃতিগুলো প্রতিরাতে 
দুঃস্বপ্নে প্রকট হয়, শার্টের কলার ভিজে যায় ঘামে।
লোহমর্ষকতায় বন্দী হয়ে থাকি, সালমার চিৎকার ভেসে আসে।
বস্ত্রহীন যে নারী আমার পা'দুটো জড়িয়ে মৃত্যুভিক্ষা চেয়েছিল 
ক্যাম্পের খেলাঘরে।

জ্যোৎস্নাতারা ম্লান হয়ে এলে, নগরীর বুকে তন্দ্রা নেমে এলে
রোমন্থন করি সাফওয়ান, সাকাফীর কথা
যে দুগ্ধপোষ্য়কে আমি বুটের তলায় পিষেছি, যে দুগ্ধপোষ্য়কে আমি নাফ নদে ভাসিয়েছি।
স্মৃতি তো সরীসৃপের মতো, নিঃশব্দে ছোবল হানে। 
স্মৃতি তো ঝড়ো দমকা হাওয়া, আমি পৌষালি প্রহরে কাঁপতে থাকা হাড়-জিরজিরে বৃদ্ধ এক।
স্মৃতি তো ফণীমনসার কাঁটা, বিসুভিয়াসের তপ্ত হল্কা
ব্রোনিং মেশিনগান হাতে ফ্রন্টে ফ্রন্টে ঝরানো আগুনের বন্য়াও এতটা মত্ত ছিল না।

কফির ছলকে ছলকে আসা চুমুকে 
মনে হয় যেন রক্তস্রোত গিলি।
ধোঁয়াগুলো প্রপেলার আর ইঞ্জিনের, ধোঁয়াগুলো পুড়ন্ত বাড়ির।

ঘামে ভেজা প্যারেড, ক্রলিং, নগ্ন নারীদেহের স্পর্শ, গ্লাসভর্তি তরমুজ মদ
এই শুক্লপক্ষের রাত্রিতে সবকিছু নিরর্থক মনে হয়।
হতাশা, অনুতাপ, গ্লানি আজ আমায় টেনে নিয়ে যাচ্ছে সমুদ্রের দিকে, যেখানে তরঙ্গ তুলে আছে ফণা।
শঙ্খেরা অপেক্ষমাণ
পৃথীবির বিপুল কর্মযজ্ঞে নুয়ে পড়া এক ক্লান্ত দেহের, জীবনের কৃষ্ণপক্ষ থেকে মুক্তি খোঁজা এক ক্লান্ত দেহের।
বেঁচে থাকে জয় পরাজয়
যেন সহজ যাপনচিত্র;
কোনোটাই আজ কাম্য নয়
গল্পের আসর মাঝে মিত্র।

সেই সংগীতে অন্ত্যাক্ষরী
আঁকা রবে মৃত চিত্রগাঁথা
মনে মনে আজ তারে স্মরি
তোমার মননে আমি শ্রোতা।

প্রত্যেক পাতায় দিনলিপি
সবেতেই কিছু কিছু দাগ;
খোলা থাকে সহজাত ঝাপি
সিংহের মতো অনুরাগ।

শেষকালে খুঁজে চলি চিহ্ন
জয়-পরাজয় সব ভুলে;
এখানে তুমিও অবতীর্ণ
চলে এসো আপনার কূলে।
নাদের খানের শেষ ক’দিন
জামাল উদ্দিন আহমদ

কান্দুমোড়ল ছাল ওঠা সাইড ব্যাগ বগলেচাপিয়ে নদ্দাবাসষ্ট্যাণ্ডে নেমে কালা চাঁদপুর রাস্তা ধরে গুলশানের দিকে এগুতে এগুতে মাঝখানে বিসমিল্লাহ্ হোটেল এণ্ড রেষ্টুরেন্টে ঢুকে একটা মোগলাইয়ের অর্ডার দিয়ে দুই গ্লাস পানি খেয়ে ঘামে ভেজা পাঞ্জাবীর হাতা দিয়ে মুখ মুছতে মুছতে ফ্যানের বাতাস গায়ে লাগেএমন একটি খালি চেয়ারে বসল। মোগলাই পরোটা টেবিলে পৌঁছতে পাঁচ থেকে দশ মিনিটও লাগতে পারে এটা সে জানে। তাই এই ফাঁকে সাইডব্যাগটা টেবিলের ওপর রেখে বিকল চেইনের স্লাইডারটাকে মাঝখান থেকে একপাশে টেনে নিয়ে ব্যাগ থেকে একগাদা কাগজ বের করে। সবগুলোই ফটোকপি। দক্ষিণ খানের দারুল উলুম মাদ্রাসার পিছন দিকে এক দাগে সাড়ে তিন বিঘা জমির সন্ধান পেয়েছে সে। কাগজ গুলো সবই সেই জমির খতিয়ান, দলিল, তফসিল, পর্চা এসবের ফটোকপি। মোগলাই খাওয়া শেষ করে গরুর দুধের এককাপ গরম চা খেয়ে সে গুলশানমুখী পথে নামবে। গন্তব্য ইউনাইটেড হসপিটাল। এই ক’মিনিটের মওকায় তর্জনীর মাথা জিভের ডগায় ভিজিয়ে ভিজিয়ে কাগজ গুলো আরেক বার উল্টে পাল্টে দেখে নিচ্ছে।

নাদের খানের পুরনোও বিশ্বস্থ লোক কান্দু মোড়ল – ঝানু জমির দালাল।খান সাহেবের রমরমা অবস্থা যখন ছিল না, তখন থকেই সে তাঁর অনুসঙ্গি । খান সাহেবের সম্পদের তালিকা এত দিনে খাতার ভেতরে-বাইরে উপচে পড়লেও কান্দু মোড়লের তেমন কোন পরিবর্তন হয়নি । বহু কষ্টে একটা ঠিকানা করতে পেরেছে টঙ্গীর বোর্ড বাজারের দিকে , এই যা । কাজের বেলা, অকাজের বেলা পড়ে আছে খান সাহেবের পিছনে । এ অসিলায় কোনো মতে দিন ওপার করে দিচ্ছে ।

কিন্তু আজ কান্দু মোড়লের মনটা ভারি ।ফোনটা নাদের খানের পরিবর্তে যখন ম্যাডাম ধরে বললেন ‘কান্দু ভাই আমার বড় বিপদ’, তড়াক করে উবু থেকে সোজা হয়ে দাঁড়িয়ে কান্দু বলল ‘কি কইলেন ম্যাডাম ?’ তার পর হতাশা ভরা গলায় ‘ ওআল্লাহ্’ ‘আচ্ছা’ ‘জ্বে’ ‘আমি আইতাছি’ এসব কথা উচ্চারণের আগে পরে মিসেস খানের ভয়ার্ত কণ্ঠের কথা বার্তা শুনতে শুনতে এদিক ওদিক তাকাতে গিয়ে দেখে তার বউ দুচোখ বিস্ফোরিত অবস্থায় হাকরে পাশে এসে দাঁড়িয়েছে । কান্দু স্যান্ডেলের ফিতা ঠিক করার জন্য আবার উবু হতে হতে বউয়ের দিকে তাকিয়ে বলল, ‘স্যার হাসপাতালে, আমার আই তেদেরি অইব ।‘

স্যারেরএ অবস্থায় ছাল ওঠা ব্যাগসাথে নিয়ে আসাহাস্য কর জেনে ও কান্দু ব্যাগটা নিয়ে এসেছে । আজ তার স্যারের বাসায় দক্ষিণ খানের কাগজ পত্র নিয়ে যাবার কথা ছিল।তিনি হাসপাতালে বুকের ব্যথা নিয়ে ভর্তি হয়েছেন ঠিকই, তবে অবস্থা কতটা গুরুতর তা ম্যাডাম নিশ্চিত করে বলতে পারেননি।অবস্থা সহনীয় পর্যায়ের হলে কান্দুকে ডেকে পাঠাতে পারেন এটা সে জানে।অতীতে আরোও দুয়েক বার এর কম ঘটেছে । হাসপাতালের কেবিনে শুয়ে শুয়েই সহায় সম্পত্তি, ব্যবসা-বাণিজ্যের খোঁজ খবর নিয়েছেন । আজও যদি এমনটা হয় তাই মনে করে কান্দুব্যাগটাও সাথে করে নিয়ে এসেছে।

ছোট ছেলে নাদের খানকে হাসপাতালে নিয়ে এসেছে । ইতি মধ্যে নাদের খানের মেয়ে, জামাইও এসে পৌঁছে গেছে।কান্দু হাসপাতালে পৌঁছে স্যারের খোঁজ খবর নিয়ে একটু হাউমাউ করে কেঁদেছে । তার কিছুক্ষণ পর ম্যাডাম এসে পৌঁছালে কান্দু লাফ মেরে তাঁর সামনে গিয়ে সালাম দিয়ে অসহায়ের মত বলে ‘ম্যাডাম আসছেন ?’ কান্দুর কথার জবাব না দিয়ে ব্যস্ত সমস্থ হয়ে মেয়ের দিকে, জামাইয়ের দিকে তাকিয়ে জিজ্ঞেসকরলেন, ‘কী অবস্থা এখন?’

জামাইকে ততউদ্বিগ্ন মনে হল না । সে তার স্ত্রীর দিকে তাকাল। স্ত্রী অর্থাৎ
নাদের খানের বিদেশ পড়ুয়া এবং অঘটন ঘটন পটিয়সী মেয়ে টুম্পা জানাল, ‘আছে, আই সিইউতে। আউট অফ রিস্ক। টেস্ট ফেস্ট করে কালকে জানাবে কী করতে হবে।‘

মিসেস খান বললেন, বুম্রাংগ্রাডে নিয়ে যাওয়া যায় না? তোরা কি ওদের জিজ্ঞেস করেছিলি? 
-	করেছিলাম। ডাক্তার বলেছে মুভ করানো যাবে না। টুম্পা বলল।
-	ওরাতো বলবেই। কোন ডাক্তার? আগারওয়াল?
-	হ্যাঁ, ও-ইতো বেস্ট এখানে। আব্বুকেতো ও-ইতো দেখে। 
-	সেন্স আছেতো? তোরা কথা বলেছিলে? মিসেস খান স্বভাবতই টেনশনে আছেন।
-	আম্মু তুমি এত অস্থির হয়োনাতো। আব্বু কথা বলেছেন আমাদের সাথে। টুম্পা আরোও কী যেন স্মরণ করার চেষ্টা করে। ও হ্যাঁ – মাথাটা এদিক ওদিক ঘুরিয়ে বলল – কান্দু চাচা। কান্দু চাচা এসেছে কি না জিজ্ঞেস করল।
কান্দু মোড়ল টুম্পার পেছনে দাঁড়িয়ে মা-মেয়ের কথোপকথন শুনছিল । সে দৌঁড়ে সামনে এসে বলল, ‘কী বলছে, মা? স্যারে কী বলছে?’
‘না তেমন কিছু না , এমনি –‘ টুম্পা হয়ত আরোও দু’চার শব্দ বলে কথা শেষ করত, কিন্তু সে মুহুর্তে মিঠুন তার পিঠে খোঁচা দিয়ে তার দৃষ্টি আকর্ষণ করতে চাইলে টুম্পা স্বামীর দিকে ঘুরে বলল, ‘কী?’

মিঠুন শাশুড়িকে ওয়েটিং রুমে বসতে বলে টুম্পার হাত ধরে হসপিটালের বাইরে দিকে চলে এল । শিপলুও আপু দুলাভাইয়ের সাথে বেরিয়ে আসতে চাইলে মিঠুন বলল, ‘তুমি আম্মার কাছে থাক, আমরা আসছি।‘ 
টুম্পা বলল, ‘কী ব্যাপার ?’
মিঠুন সিগ্রেটের প্যাকেটটা পকেট থেকে বেরকরে আবার কী মনে করে পকেটে ঢুকিয়ে টুম্পার আরো ও একটু ঘনিষ্ট হয়ে একটু বিরক্ত মুখে বলল , ‘ব্যাপারটা তোমাকে অনেক বার বলেছি । নতুন করে আরকী বলব ?’
টুম্পা একটু ভ্যাবাচ্যাকা খেয়ে মিঠুনের মুখের দিয়ে তাকিয়ে ব্যাপারটা বোঝার চেষ্টা করল , কিন্তু কিছু বললনা ।
মিঠুন এবার টুম্পার কাঁধের উপর হাত রেখে বলল, ‘ডাক্তার যা-ই বলুক আব্বার অবস্থা আউট অব ডেঞ্জার না । আগেও ষ্ট্রোক করেছে দুবার , প্রেশার হাই , কিডনীর প্রবলেম , প্রোস্টেটম্যালিগন্যান্ট হয়ে পড়েছে কিনা কে জানে।‘
স্বামীর কথা এটুকু শেষ হতেই টুম্পা অস্থিরতার সাথে বলল, ‘এখন আমরা তাহলে কী করব ?’
মিঠুন সাথে সাথে হাত উঁচু করে টুম্পাকে প্রবোধ দিয়ে বলল, ‘শোন শোন, আমাদের ঘাবড়ালে চলবে না । দেশের বেস্ট হসপিটাল এটা । আমরা তাদের ভি আই পি ক্লায়েন্ট । তারা তাদের বেস্টটাই দিতে চেষ্টা করবে । আমাদের হাতে এর চেয়ে বেশি কিছু করার নেই এমুহুর্তে ।‘
টুম্পার মুখটা কাঁদো কাঁদো হয়ে পড়লে মিঠুন আবার তার কাঁধে হাত রেখে বলল, ‘ঘাবড়ে গেলে চলবেনা । মনে সাহস রাখতে হবে । তবে আমি অন্য একটা কথা বলতে চেয়ে ছিলাম।‘
-	কী কথা ?
-	জন্ম-মৃত্যু আল্লাহ্র হাতে ।আল্লাহ্ না করুন, আব্বার যদি কিছু একটা হয়ে যায় –‘
-	না-না, এমন অলক্ষুনে কথা বলনা... টুম্পা কেঁদে ফেলে।
-	শোন শোন, আমি যা বলতে চাইছি – তোমরা দুই ভাই বোন । আব্বার ভূসম্পত্তি কোথায় কী আছে তার সবটা তোমরা জাননা । আমি তাঁর রিয়েল এস্টেট বিজনেসের এমডি হিসেবে যত টুকু জানি তোমাদের কান্দু চাচাও তা জানেনা । সব জমির দালালি তো সে করেনি ।এছাড়া ট্রাভেল এজেন্সি, মানিলন্ডারিং আরোও কী সব – আমিও দিকটার খবর বেশি রাখিনি ।
-	এমুহুর্তে এসব কথা আসছে কেন ? টুম্পা অধৈর্যের মত বলে।
-	তোমাকে কবে থেকে বলে আসছি – 
-	হবে, হবে।টুম্পা বিরক্ত হয়ে পড়েছে । আব্বু সুস্থ হয়েনিক, প্লিজ এমুহুর্তে আব্বুকে বাঁচিয়ে তোল ।

কান্দু মোড়ল কে ম্যাডাম পাঁচশ টাকার একটা নোট ধরিয়ে দিয়ে বলেছেন, ‘কান্দু ভাই তুমি এখন চলে যাও , তবে মোবাইল অনকরে রাখবে । প্রয়োজন হলে রাতেই তোমাকে ডাকব ।‘ কান্দু চোখ মুছতে মুছতে অনিচ্ছা সত্ত্বেও বাড়ির পথ ধরেছে।তার আগে অবশ্য সে ম্যাডামকে তার আজকের নির্ধারিত সাক্ষাতের বিষয় বস্তু সংক্ষেপে বলেছে ।একথাও বলে গেছে, স্যার যদি হঠাৎ কোন ফাঁকে জিজ্ঞেস করে বসেন তবে যেন ম্যাডাম তাঁকে অভয় দিয়ে বলেন যে সব কিছু ঠিক আছে , চিন্তার কোন কারণ নাই ।

মিঠুনকে নিয়োগ দেবার সময়ই নাদের খানের মনে একটা গোপন ইচ্ছা জেগে উঠেছিল । বুয়েটের সিভিল ইঞ্জিনিয়ার, হ্যাণ্ডসাম, প্রমিজিং ইয়াংম্যানকে হাত ছাড়া না করার জন্য বেতনের অংক নির্ধারনের ভার মিঠুনের হাতেই ছেড়ে দিয়ে ছিলেন । সে যা চেয়েছে তিনি তাতেই তিনি রাজি হয়ে গেছেন। সিনিয়র ইঞ্জিনিয়ার হিসেবে ড্রাইভার সহ একটা গাড়িও তার নামে বরাদ্দ করেছেন। সেই থেকেই মিঠুন বাড়তি কদর সহ চাকুরি করলেও বেশ কিছু পরে সে বসের মনের ইচ্ছাটা আঁচ করতে পেরেছিল ।

নাদের খান জোর করে বাসায় এসে পড়েছেন গত রাত্রে । পাঁচ দিন মাত্র ছিলেন হাসপাতালে । দ্বিতীয় দিনেই ডাক্তার আগারওয়াল মিসেস খানকে ডেকে বলেছেন , ষ্টেন্টিংই মিডিয়েটলি করতে তো হবেই , তারপর ও বেশ কিছু দিন হাসপাতালে থাকতে হবে । ডায়াবেটিস তো আছেই , ক্রিয়েটেনিন সহ প্রোস্টেটের মারাত্মক সমস্যা আছে । মিসেস খান বলেছেন, ‘যা করতে হয় আপনি করে যান; আমাকে জিজ্ঞেস করার দরকার নেই।উই ট্রাষ্টইউ ডক্টর ।‘ ডাক্তার আগারওয়াল মাথা নেড়ে বলেছেন, ‘আইনো।‘ কিন্তু গোল বাঁধিয়েছেন নাদের খান নিজেই । একটু ভাল বোধ করতেই বাসায় যাবার জন্য পাগল হয়ে গেছেন । শেষ পর্যন্ত সবার কথা অমান্য করে বণ্ডসই করে রিলিজ নিয়ে এসেছেন । এসেই প্রথম কল করেছেন কান্দু মোড়ল কে। সে জন্য সেই সকাল থেকেই কান্দুখান সাহেবের বেডরুমে মাথার কাছে গদি আঁটা টুলের উপর বসে রয়েছে। মিসেস খান বিরক্ত হলেও নাদেরখান কান্দুকে ছাড়ছেন না । আস্ত আস্তে কথা বলছেন তিনি, আর কান্দু জ্বে জ্বে বলে মাথা নাড়িয়ে যাচ্ছে । কীসের এত জরুরি কথা সে দিকে ম্যাডামের আগ্রহ না থাকলেও তিনি মাঝে মাঝে কান্দুমোড়লের জন্য চা-নাস্তা পাঠাচ্ছেন ।
 Kaljoyee

 


হাসপাতাল থেকে রিলিজনিয়ে আসার সময় টুম্পা-মিঠুন সেখানে উপস্থিত ছিলনা । ট্রাভেল এজেন্সীর ম্যানেজার জব্বার সাহেব এবং নাদেরখানের দুজন বিজনেস পার্টনার এসে ছিল । তবে কারুর সাহায্যের দরকার পড়েনি । ছেলে শিপলুকে নিয়ে মিসেস খান সব ম্যানেজ করেনিয়েছেন । মাতাকে রাতেই ফোন করে জানিয়ে ছিলেন বটে, তবুও টুম্পা আসেনি । একটা ফোনও করেনি । জামাই-মেয়ের সাম্প্রতিক গতিবিধি মিসেস খানের কাছে কেমন কেমন লাগছে। লাগলেও এ ব্যাপারে নাক গলানোর সুযোগ তাঁর সঙ্গত কারণেই কম। 

কান্দু দুপুরে না খেয়েই প্রায় জোর করে চলে গেছে। ম্যাডাম জোরাজুরি করলেও স্যার কিছু বলেননি। কান্দুর হাতে অনেক কাজ। কান্দু চলে গেলে সবার চাপাচাপিতে নাদের খান একটু স্যুপ খেয়ে চোখ বুজে পড়ে রইলেন। বিকেলের দিকে টুম্পা স্বামীসহ হাজির। নাদের খানের রুমে ঢুকল বটে দুজনই।কিন্তুকোন কথা না বলেই আবার হুট করে বেরিয়ে গেল। নাদের খান দেখলেনও তাদের। মিঠুন শিপলুর রুমের দিকে গেল আর টুম্পা হন্তদন্ত হয়ে তার মাকে খুঁজতে লাগল।

মা টুম্পার সব কথা শুনে বললেন, ‘আচ্ছা বল, এখন কি এসব কথা বলার সময় হল ?’
-	এখন নয় তো কখন ? তুমি কি নিশ্চিত আব্বু এযাত্রায় টিকে যাবে?’
-	কী বাজে কথা বলছিস? মিসেস খান রেগে উঠলেন মেয়েরওপর।
-	আচ্ছা আম্মু তুমি বুঝতে চেষ্টাকর।শিপলু কি আব্বুর রিয়েল এস্টেটের সাম্রাজ্য সামলাতে পারবে ? আমি পারব ? তুমি পারবে ? জমিজমা, হাউজিং এসবের নাড়ি নক্ষত্র মিঠুনের নখদর্পণে।সে এমডি । আব্বু দায়িত্বটা তার হাতে ছেড়ে দিলেও তো আমরাই ভোগ করব।ট্রাভেল এজেন্সী আর অন্য ব্যবসা গুলো নিয়ে অতো সমস্যা নেই; আমিও গুলো সম্মন্ধে জানি, শিপলুও শিখে নিতে পারবে । আমরা কাগজ পত্র সব তৈরি করে এনেছি।তুমি শুধু আব্বুকে বুঝিয়ে সুঝিয়ে রাজি করে ফেল।

মিসেস খান মেয়ের হৃদয়হীন আচরণে কষ্ট পেয়েছেন বটে । আবার ঠাণ্ডা মাথায় চিন্তা করলে মেয়ের কথাই ঠিক । স্বামীর এ সাম্রাজ্য দেখবেকে? শিপলু এক বছর পরই উনিভার্সিটি থেকে বেরিয়েই এত বড় বোঝা মাথায় নিতে পার বেসে অসম্ভব । জামাই-এর উপর ভরসা করার এটা একটা বড় যুক্তি। এর বাইরের যুক্তিটাও কম বড়নয় । অসচ্চল পরিবারের ছেলে বলেই মিঠুন সব জেনে শুনে তাঁদের মেয়েকে বিয়ে করতে স্বাচ্ছন্দে রাজি হয়েছে । ভাগ্য ভাল, ও ইনচ্ছারঅ্যামেরিকান ছেলেটা যদি অন্য মেয়ের দিকে ঝুঁকে না পড়ত, তবে কি খান সাহেবের সাধ্য ছিল মেয়েকে ষ্টেটস থেকে ফিরিয়ে আনার । মান সম্মান তো গেছেই, আর হাইয়ারষ্টাডি...।দেশে নিয়ে আসার পর তড়িঘড়ি করে বিয়েটাসে রেফেলার ফলে বিষয়টা ততচাউরহয়নি।তাইসব কুল রক্ষা করতে হবে।মিঠুনকে চটানো মোটেও ঠিক হবেনা । মিসেস খান অবশেষে স্বামী কে বোঝানো রদায়িত্ব নিয়ে ইনিলেন।

কান্দু সালমা বেগমের কান্না থামানোর চেষ্টা করে বলে, ‘আপা, কাইন্দেননা, স্যারের জন্য দোয়া করেন । ইনশাল্লাহ তিনি ভাল হয়ে যাবেন।আর চেকটা তাড়াতাড়ি ব্যাংকে জমা দিয়েদেন।‘ সালমা বিশ লক্ষ টাকার চেকটা হাতে নিয়ে কাঁদতেই থাকে। কোন কথা বলতে পারেনা। এই ফাঁকে সালমার বাবা আলতো করে চেকটা তার হাতে তুলেনেন।কান্দু নিজের বাসায় খাওয়া দাওয়া করে রেষ্টনিয়ে সন্ধ্যার দিকে সালমার বনশ্রীর ফ্ল্যাটে এসেছে।গোপনে বিয়ে করার আগেই নাদের খান নিজের বানানো কোন এপার্টমেন্ট থেকে নাদিয়ে অন্য এক কোম্পানী থেকে এই ফ্ল্যাটটি সালমার নামে কিনে দিয়েছেন ।সালমা তার বাপ-মাকে নিয়েই এই ফ্ল্যাটে থাকে।বিয়ের মোহ রানা হিসেবে পঞ্চাশ লক্ষটাকার সঞ্চয়পত্র কিনে দিয়েছেন । তাদের চলার জন্য সঞ্চয় পত্রের সুদের টাকাই যথেষ্ট । তবে সেটা কায়তাদের কখনও হাত দিতে হয়নি । নাদের খান সুযোগ পেলেই বনশ্রীতে ছুটেযান সঙ্গে অঢেল খাবার দাবার সহ । সালমাকে আদরও করেন খুব । দেখতে সুশ্রী মেয়েসে।বাঁজা বলে আগের বিয়েটি টেকেনি।বাপের ঘাড়ে বসে থাকতে থাকতে এক সময় নাদের খানের অফিসের কাষ্টমারসার্ভিসেএকটা চাকুরির সুযোগ পায় । সেখান থেকেই সূত্রপাত।চাকুরিছেড়েদিতেহয়েছেবিয়েরআগেআগেই – তা প্রায় দু’বছর।নিজের লোকদের মধ্যে ড্রাইভার কাশেম আর কান্দুমোড়লই শুধু এ সম্পর্কের কথা জানে।কান্দুর তো প্রশ্নই ওঠেনা, আর কাশেমের ঘাড়ে কয়টা মাথা যে সে কোথাও মুখ খুলবে।আজকের দীর্ঘ অধিবেশনে নাদেরখান জমিজমানিয়ে কোন কথা বলেননি কান্দুর সাথে। তাঁর যত দুশ্চিন্তা সালমাকে নিয়ে।তাঁর কিছু হয়ে গেলে কান্দু যেন সালমাদের খোঁজ খবর রাখে এ অনুরোধই বারবার করছিলেন তাকে। এরই ফাঁকে একসময় বিশলক্ষ টাকার চেকটি গুঁজে দিয়েছিলেন কান্দুর হাতে।

শিপলুর মনটা ভীষণ খারাপ। আব্বু গতরাতেই মিঠুনের নামে লিখে দিয়েছেন টুশি রিয়েল এস্টেট কোম্পানী। ব্যাপারটা আরোও খারাপ হতে পারত যদিনা আব্বুর অবস্থা ডিটরিয়েট করত। নাদের খানকে ভোরবেলাতেই হাসপাতালে আনা হয়েছে। এখন আইসিইউতে আছেন। মিসেস খান, মিঠুন, টুম্পা সবাই উদ্বেগের মধ্যে সময় কাটাচ্ছেন। ষ্টাফদের সবাইকে মানা করা হলেও জব্বার সাহেব মানা না শুনেই চলে এসেছেন। কোন ফাঁকে কান্দু মোড়লও এসে হাজির হয়েছে। মাঝে মাঝে তাকে চোখ মুছতে দেখা যাচ্ছে।

হঠাৎ ডাক্তার আগারওয়াল এসে বললেন, ‘আপনাদের একটা কথা বলা দরকার। মিষ্টার খানের কেইসটা কমপ্লিক্যাটেড। সাডেনলি তাঁর কিডনী ফেইল করেছে। আমরা ডায়ালাইসিসের ব্যবস্থা করেছি। এখনই কিছু বলা যাচ্ছেনা।‘ মিসেস খান প্রায় হাউমাউ করে কেঁদে উঠতেই ডাক্তার আগারওয়াল তাঁকে থামিয়ে দিলেন, ‘নো নো নো, কাঁদবেন না, আমরা আটমোষ্ট চেষ্টা চালিয়ে যাচ্ছি। কীপ প্যাশেন্স। দোয়া করুন।‘

ডাক্তার চলে গেলে ভীষণ হুলুস্থুল আরম্ভ হয়। একজন কাঁদলে আরেকজন প্রবোধ দেয়। কেউ আত্মীয়ের কাছে ফোন করে, কেউ অফিসের খোঁজ নেয়। মিসেস খান চোখ মুছতে মুছতে ডাক্তার আগারওয়ালের কাছে ছুটোছুটি করেন। জব্বার সাহেব এক কোণে গিয়ে কাদের সাথে যে আতংকিত কন্ঠে কথা বলেন বোঝা যায়না। মিঠুন এ অবস্থার মধ্যেও ঘন ঘন বাইরে গিয়ে সিগ্রেট ফুঁকছে। একমাত্র কান্দু মোড়ল মাথা নিচু করে একটি চেয়ারে বসে অঝোরে কাঁদতে থাকে। 

সন্ধ্যা সাতটার মধ্যে আরোও জনাবিশেক লোক হাসপাতালে এসে জড়ো হয়। এদের মধ্যে আত্মীয়, বিজনেস পার্টনার, অফিস স্টাফ এমন কি দুজন প্রতিবেশীও আছে। কমবেশি সবাই খান পরিবারকে সান্ত্বনা দিয়ে চলেছে। কোনকিছু লাগবে কি না জিজ্ঞেস করছে। খান সাহেবের স্তুতিও করছে কেউ কেউ। কেমন করে, কী হয়েছিল – এসব প্রশ্নতো হাসপাতালে ঢোকার সাথে সাথে সবাই করেছে। যতই সময় পেরুচ্ছে সবার চোখেমুখে দুশ্চিন্তা আরোও প্রকট হচ্ছে। 

প্রতিবেশীরা বেশ আগে চলে গেলেও রাত ন’টা অবধি বাকি সবাই অধৈর্য হয়ে ভাল কিছু শোনার অপেক্ষায় বসে আছে। ইতিমধ্যে মিঠুন ও টুম্পা অভ্যাগতের চা-কফি খাইয়ে ভদ্রতা দেখিয়েছে। এত চাপের মধ্যেও তাদের দুজনের মুখে হাল্কা হলেও একটা প্রশান্তির প্রলেপলেগে আছে। মিসেস খানও এতক্ষণে স্থবির হয়ে পড়েছেন। চেয়ারে চোখ বন্ধ করে বসে হয়ত মনে মনে দোয়া পড়ছেন। এরই মধ্যে হঠাৎ করে ডাক্তার আগারওয়াল ছুটে এলেন। মুহুর্তে সবাই তাকে ঘিরে ধরল। কিন্তু কেউ কিছুই জিজ্ঞেস করার সাহস পেল না। ডাক্তার কয়েক মুহুর্ত পরিস্থিতি নিরীক্ষণ করে বললেন, ‘স্যরি, মিষ্টার খানকে লাইফ সাপোর্টে রাখতে হয়েছে। দোয়া করতে থাকুন।‘ কথা শেষ করেই ডাক্তার আগারওয়াল দ্রুত লিফটে উঠে গেলেন। 

মিসেস খান মেয়েকে জড়িয়ে ধরে বাঁধভাঙ্গা কান্নায় ভেঙ্গে পড়লেন। উপস্থিত অন্যরা শিপলুকে জড়িয়ে ধরে মিথ্যে প্রবোধবাক্য শোনাতে লাগল। অফিস স্টাফদের মুখে একটা হতাশার ছায়া দেখা গেল। 

কিন্তু এসব হুল্লোড়ের মধ্যে কান্দু মোড়লকে দেখা যাচ্ছে না। সে কি তবে বুঝে গেছে তার কান্না শোনার লোক এখানে কেউ নেই। তাই তার তার কান্নার নিঃসরণ ঘটাতে অন্য কোথাও গেছে?
জানিস, গাঙ্গুলি ….....
ভালোবাসা একটা আর্ট, আর আমরা প্রতিটা মানুষ এক একজন আর্টিষ্ট। জানিনা পাগলী তুই মানবি কিনা, আমি কিন্তু তোর রবি ঠাকুরের থেকে প্রেম করতে শিখিনি। তোর শরৎচন্দ্র কিভাবে ভালোবাসতে বলেছিল, সমরেশের কোন কথাটা উর্দ্ধৃতি করে বললে তোর নিউরন গুলো উত্তেজিত হয়ে যাবে কিংবা তোর জয়ীতা, অচলা – এগুলো কখনোই তোকে ইমপ্রেস করবার জন্য পড়িনি। ওদের থেকে খানিকটা জ়ীবনবোধ শিখেছি তবে কিভাবে ভালোবাসতে হয় এটা শিখব ভেবে কখনো ঐ বই গুলো ঘেটে দেখিনি। বারবার মনে হয়েছে আমার মানুষটাকে আমি আমার মত করে, আমার জীবনদর্শন দিয়ে ভালোবাসব। আর আমার ব্যাকরণে “আমি তোমাকে ভালোবাসি” বাক্যটির অর্থ খুবই অপ্রতুল।
তুই জানিস তোকে কখনো কেন বলিনি যে আমি তোকে সত্যিই অনেক ভালোবাসি ? অনেকবার চেষ্টা করেছিলাম, কিন্তু … কিন্তু কি মনে হয়েছিল জানিস ? মনে হয়েছিল এই ৩টি শব্দের বাক্যটি দিয়ে আমি কখনোই তোকে বোঝাতে পারব না যে আমি তোকে কতটা ভালোবাসি। এক রাতে খুব জোরে বৃষ্টি হচ্ছিল, আমি দরজাটা চাপিয়ে দিচ্ছিলাম। কেন জানিনা তোর কথা মনে হল, তুই বৃষ্টিতে ভিজতে অনেক ভালোবাসিস। আমি সেদিন রাতে আমি ভিজেছিলাম রে, হয়ত তুই সর্দির ভয়ে জানালা আটকে বসে ছিলি কিন্তু আমি ভিজেছিলাম। খুব মিস করছিলাম তোকে … তোর অনুমতি না নিয়েই তোকে নিয়ে একটু সপ্ন দেখেফেলেছিলাম, একটা লাল শাড়ী, খোলা চুলে তুই মাথাটা নিচু করে তাকিয়ে আছিস মাটির দিকে, বৃষ্টির ফোটাগুলো অদ্ভুত ভাবে গড়িয়ে পড়ছিল তোর নাক, চুল আর শাড়ীর আচল বেয়ে। আমাকে মাফ করিস, খুব ইচ্ছা হচ্ছিল তোকে যদি জড়িয়ে ধরতে পারতাম। কেননা এতগুলো বৃষ্টির ফোটা আমার মনটাকে একটুও ভিজিয়ে দিয়ে পারছিল না, আমার তোকে দরকার ছিল। না পাগলী… তুই কামনার অনেক উর্ধে, তোকে যে আমি আমার নিজের অদেখা আত্তার চেয়েও বেশি শ্রদ্ধা করি। সেদিন সপ্নের মধ্যেই ইচ্ছে হয়েছিল তোকে বলে দিই যে আমি তোকে ভালোবাসি। কিন্তু পারিনি। খুব অভিমান হচ্ছিল বাংলা ভাষাটার উপরে, বারবার মনে হচ্ছিল তোকে বুঝিয়ে বলবার মত ভাষাজ্ঞান আমার নেই। তারপরো যদি তোকে ঐ সস্তা প্রেম নিবেদন করতাম তাহলে সত্যিই আমার ভালোবাসার অশ্রদ্ধা হতো।
 Kaljoyee

 

তোর জন্য কত কি করব বলে ভেবে রেখেছিলাম জানিস ? ভেবেছিলাম সৃষ্টিকর্তার কাছে গিয়ে সূর্যের নামে অভিযোগ জানিয়ে আসব, বলব তোর জানালায় যেন বেশি রোদ না দেয়। ভেবেছিলাম তোর মন খারাপ থাকলে মেঘের বাড়ি ছুটে গিয়ে বৃষ্টিনামাতে বলব। তুই যেদিন চাইবি সেদিনই কুয়াশা থাকবে,আবার তুই চাইলেই মিষ্টি রোদে আকাশ ভাসবে। আর তোর সামনের চুল গুলোকেও অনেক বকা দিয়ে দেব ভেবেছিলাম, ওগুলো বার বার তোর চোখের সামনে চলে আসলে তোর খুব বিরক্ত লাগত আমি খেয়াল করেছি। তুই জানতিস না, আরো কতকিছু করব বলে ভেবে রেখেছিলাম তোর জন্য !!! কিন্তু ততদিনে কে নাকি তোকে বলে ফেলেছে “আমি তোমাকে ভালোবাসি”। তুইও নাকি দুম করে ওর ডাকে সাড়া দিয়েছিলি। আচ্ছা ও কি তোকে সত্যিই ভালোবাসে ? আমি জানিনা, তবে এটুকু জানি তুইও ভালোবাসিস। কিন্তু ওর আর আমার মধ্যে একটা পার্থক্য আছে কি জানিস ? তোর রাজপুত্রটা তোকে কতটা ভালবাসে এর সীমানা নির্ধারন করতে পেরেছে, তাই বলেছে “আমি তোমাকে ভালোবাসি” … কিন্তু আমি আজও ভালোবাসার সংজ্ঞাটিকে সীমানাবদ্ধ করতে পারিনি, বুঝে উঠতে পারিনি যে আমি তোকে আসলে কতটা ভালোবাসি। আর নিজেই যখন বুঝিনি, তখন তোকে কিভাবে বোঝাব !!! 


ইতি
গৌরাং 

পুনশ্চঃ যদি কখনো ভালোবাসা নামক ঘুড়ির সুতোয় টান পড়ে........আমায় স্বরণ করিস.. তোর অমর্যদা হবে না।
দূর আকাশ, দূরের পথে তারার তিমিরে, 
হাজারো নক্ষত্রের নির্ঝর নিবিড়ে,
যেখানে মেঘের পালকিতে চড়ে, বাতাসের হিল্লোলে,
সুভাষিত বাতায়নে স্বপ্নের রঙ ছড়াই।
যেখানে বিহঙ্গ সুখে সবুজের পাহাড় ডিঙাই । 
পাহাড়ী ঝর্ণার স্বচ্ছ জলের শুদ্ধতায়,
সাগরের বুক ছুঁয়ে পাল তুলি দিগন্তে।
আহা ! পাহাড় , নদী, বন বনানী আর সবুজে ঘেরা প্রকৃতির নিপুন 
সাঁজে সাঁজানো এ পৃথিবীর মায়া ছেড়ে 
অনিচ্ছার তোলপাড়ে ঝড় উঠে মনে বারবার।

হামাগুড়ির শিশুকাল থেকে বৃষ্টির জলে ভেজা শৈশব,
অথবা যৌবনে মেঘবালিকার স্পর্শের মুগ্ধতায় ,
স্বপ্নের মহীরুহ চরাচর থেকে পরিণত বয়সের সুক্ষ্ণাতিসুক্ষ্ণ গাণিতিক বিবেচনায়
উল্লাস আনন্দ আর স্মৃতি জোনাক জ্বলে পৌনঃপুনিক। 

পৃথিবীটা সমান্তরাল স্টেশনের পরিপূরক ,
তবুও মোহে যাযাবর, গড়ে ইমারত। 
তবুও দ্রোহে কাঁপিয়ে তোলে ঘুমন্ত রাজপথ ।
তবুও লোভে বিভীষিকার তুফান তোলে,
নৈরাজ্যের সব পথ খুলে।

তবুও গড়ি স্বপ্নের শুনশান সভ্যতা 
চাঁদ ভাঙ্গা রাত্রির জঠরে।
তবুও ছুটি কাড়ি কাড়ি অর্থের পিছু 
জীবন জবার নখরে।

তবুও পলাতক জীবনটাকে তুড়ি মেরে বাজি ধরি,
স্রষ্টাকে ভুলে যাই বেখেয়ালে,
হারালে আড়ালে, নির্জন অন্তরালে।
তবুও পার্থিব আনন্দে ভুলে যাই অপার্থিব বিভীষিকা,
ভুলে যাই সাথে নিতে অপার্থিব পৃথিবীর পরম পাথেয়। 
খুব সাধারণ একটা শৈশব কেটেছে আমার। নিম্ন মধ্যবিত্ত পরিবারের রোগে ভোগা বড় মেয়ে। সেই ছোট বেলাতেই আমার
মন খারাপ হতো কারণ আমার ছোট বোন খুব সুন্দর ছিল, একদম আমার মায়ের মতো। ওর ছিল দুধে আলতা গায়ের রং,
কেমন সুন্দর ঘন কালো চুল। আমি হলাম আমার দাদীর মতো দেখতে, শ্যামলা, পাতলা ঠোঁট আর মাথা ভর্তি কেমন
কোঁকড়ানো চুল। আমার তের বছর বয়সে রিউম্যাটিক ফিভার হল তখন সারাদিন বিছানায় শুয়ে শুয়ে কাটতো। প্রায়ই
জ্বর, গলা ব্যথা, গায়ে ব্যথা লেগে থাকতো। প্রতি মাসে একটা পেনিসিলিন ইনজেকশন দিতে হতো-উফ কি যে অসহ্য ব্যথা!
ডাক্তার বলেছিল,
-মা, একটু সহ্য করতে হবে। এই ইনজেকশনের ব্যথা সাপের কামড়ের মতো।
তার থেকেও অস্বস্তিকর ছিল, কোমরের একটু নীচে দিতে হতো। ব্যথা, লজ্জা, মন খারাপ সব মিলিয়ে বেশ দুঃখী একটা
শৈশব। দুঃখী শৈশব আমাকে বেশ সহনশীল একটা মানুষে পরিণত করলো। সেই সময় গুলো আমি শুয়ে শুয়ে বই পড়ে পার
করে দিতাম। রঞ্জু আমার জন্য বই নিয়ে আসতো।

রঞ্জু মনে হয় আমার থেকেও দুঃখী ছিল। রঞ্জু আর আমি মামাতো ফুপাতো ভাই বোন। রঞ্জুর যখন বারো বছর তখন ওর
বাবা -মা একটা সড়ক দুর্ঘটনায় মারা যায়। আমার মা তার ভাইয়ের ছেলেকে আমাদের বাসায় নিয়ে আসেন। আমরা
দুইজন সমবয়সী ছিলাম। এই ঘটনার আগে রঞ্জু বেশ ভালো ছাত্র ছিল কিন্তু এরপর সে বিষণ্ণ ছিল একদম লেখাপড়া করতো
না। আমি তাকে মায়া করতাম আর সেও আমাকে মায়া করতো। সে যখন বাসার দেয়াল টপকে সন্ধ্যাবেলা একটা পুরনো
পুকুরের ধারে বসে থাকতো, আমি দিব্যি চেপে যেতাম যে রঞ্জু পড়ছে না, সে বাসায় নেই। রঞ্জুর অনেক পাগলামি আমরা
পুরো পরিবার সহ্য করতাম কিছুটা তার দুঃখী জীবনের কথা ভেবে আর কিছুটা হয়তো অর্থনৈতিক কারণ ছিল। আমার
মামার ব্যবসা পাতি বাকি মামারা দেখতে শুরু করলেন আর সেখান থেকে রঞ্জুকে দেখাশোনার জন্য কিছু টাকা পয়সা
আসতো। রঞ্জুকে আমার মামারাও তাদের কাছে রাখতে চেয়েছিলেন কিন্তু সে আমাদের বাসায় থাকতে চাইতো। একমাত্র
আমার সামনে বসেই সে চোখের পানি ফেলত। আমি তাকে প্রায়ই বলতাম, তোমার কিছু বন্ধু দরকার। সে বলতো, না
আমার আর কোনও বন্ধুর দরকার নেই। তিন চার বছর শুধু আমি তার বন্ধু ছিলাম। তারপর কোনো এক ঘটনায় সে
আমার থেকে দূরে সরে যায়।

আজকে আমি একটা হাসপাতালের বিছানায় শুয়ে আছি। হাসপাতালের সাদা পর্দা গুলো ভুতুড়ে লাগছে। হাসপাতালে
একটা অসুখ অসুখ গন্ধ পেতাম ছোট বেলায়। এখন এইসব দামি হাসপাতালে ওই গন্ধটা নেই। এখন অনেক আদর যত্ন
আমার। কিছু খেতে পারি না কারণ আমি মা হতে যাচ্ছি। শুধু এই কারণেই বড় লোকের আদরের ছেলের বউকে এখানে
ভর্তি করা হয়েছে। বিছানায় শুয়ে কিছু করার খুঁজে পাচ্ছি না। টিভি দেখতে ইচ্ছা হচ্ছে না। আমি আমার ব্যাগ হাতড়ে

একটা খাতা পেলাম যেখানে সংসারের টুকিটাকি হিসাব লিখি, আমার পার্থিব জীবনের হিসেবের খাতা। আজ ইচ্ছা হল
শেষ পাতা গুলোয় অন্য কিছু লিখি, নিজের জীবন নিয়ে লিখি। স্মৃতি হাতড়ে শুধু দুইটি ঘটনা মনে পড়লো, যাদের কথা লিখে
রাখতে ইচ্ছা হয়। প্রথম ঘটনা ঘটেছিল আমার যখন ষোলো বছর বয়স। আরেকটা আমার বিয়ের দিন। আর.... এরপর
যেদিন আমার সন্তান আসবে হয়তো সেদিন হবে আরেকটা স্মরণীয় দিন।

বয়স যখন ষোলো - আজকে আমার ভীষণ জ্বর, বাইরে অঝোরে বৃষ্টি হচ্ছে। আমার বৃষ্টি খুব প্রিয় তাই আমি জানালা খুলে
রেখেছি। অনেকক্ষণ হলো বিদ্যুৎ চলে গেছে। দূরে একটা ট্রেন যাবার শব্দ। ঠিক সাতটায় এই ট্রেনটা যায়। মা হয়তো
মাগরিবের নামাজ পড়ছে। আমি মোমের আলোতে হুমায়ুন আহমেদ পড়ছি " আমার আছে জল "। শেষ অংশে একটা
কিশোরী মেয়ে তার ভালোবাসার মানুষকে না পাওয়ার কষ্টে আত্মহত্যা করলো। আমি অঝোরে কাঁদছি। হঠাৎ ঘরে একটা
ছায়ার নড়াচড়া থেকে বুঝতে পারলাম, রঞ্জু এসেছে। রঞ্জু এখন আর ঠিক কিশোর নেই, কিছুটা যুবক, মুখে হালকা গোঁফ।
রঞ্জুর চোখ দুটো অন্য রকম, খুব মায়া মায়া। ইদানীং সে আবার লেখাপড়ায় মন দিয়েছে। সে একটু দুঃখী কণ্ঠে জিজ্ঞেস
করলো,
-কি হয়েছে?
-মন খারাপ লাগছে।
-কেন?
-আমাকে কেউ বিয়ে করবে না।
-কেন করবে না?
-আমি তো অসুস্থ।
রঞ্জু একটা দীর্ঘশ্বাস ফেললো। খানিকটা মেনে নিল আমার বিয়ে হওয়ার সম্ভাবনা কম। তার পর আমার কপালে হাত দিল।
 Kaljoyee

 

তোমার তো অনেক জ্বর। ফুপুকে ডাকবো?
-নাহ।
-কিছু খাবে?
-না।
-আচ্ছা কেউ বিয়ে না করলে আমি করবো।
এরপর রঞ্জু আমার গালে আলতো করে একটা চুমু দিয়ে চলে গেল।
আমি অন্য দিক মুখ ঘুড়িয়ে নিলাম। মনে মনে বললাম, "রঞ্জুর সব কষ্ট যেন স্রষ্টা আমাকে দিয়ে দেয়।"

এরপর সে ওই বাড়িতে আরও দু’বছর ছিল। এইচ এস সি তে সে বেশ ভালো ফল করলো। তারপর সে একটা হোস্টেলে চলে
গেল। কিন্তু শেষের দুই বছর আমি একটু পালিয়ে বেড়াতাম আর সেও একটু লজ্জা পেত।

আমার বিয়ের দিন -আমার বয়স আটাশ। আমি ছিলাম সব কিছু মেনে নেয়া মানুষ। আমি দেখতে ভালো নই, আমাদের
টাকা নেই। তাই আমার যখন বেশ ধনী পরিবার থেকে বিয়ের প্রস্তাব আসলো, আমার বাবা-মা বেশ খুশি হলেন। আমি
মাস্টার্স শেষ করে চাকরি খুঁজছি। কয়েকটা টিউশনি করি। আমার বাবা রিটায়ার্ড করেছেন। ঘটকের মাধ্যমে প্রস্তাব
আসলো। ছেলে দেখতে সুন্দর, ঢাকার সম্ভ্রান্ত এলাকায় নিজেদের বাড়ি। ছেলে এস এস সি তে বোর্ডে স্ট্যান্ড করেছিল। শুধু
এইচ এস সি আর দেয়া হয় নি। সেই সময় মাথার দোষ দেখা দিল। সেই একবারই তাকে বেঁধে রাখতে হয়েছিল। এরপর
থেকে সে আর তেমন বড়সড় পাগলামি করে না। শুধু সারাদিন পেপার পড়ে, ক্রিকেট খেলা দেখে আর নামাজ পড়ে।
আমাকেও বোরখা পরতে হবে। নাহলে ছেলে রাগ করবে। আমার বিয়ে হলে আমার অন্য বোনটার বিয়ে হতে পারে। তাদের
একটা ভালো মেয়ে দরকার। আমাদের পরিবারের অর্থনৈতিক অংশটাও ছেলের মা দেখাশুনা করার আশ্বাস দিলেন। আমি
রাজি হয়েছি, না বলাটা আমার আসে না।

খুব তাড়াহুড়োয় বিয়ে হলো আমার অল্প কিছু মানুষ নিয়ে। আমার গা ভর্তি গহনা। এতো গহনা সারা জীবনেও দেখিনি।
আয়নায় নিজেকে রাজরানী মনে হচ্ছিল। অর্থনৈতিক অবস্থার সাথে সৌন্দর্যের একটা সম্পর্ক আছে মনে হয়। সাধারণ
আমাকে সেদিন অসাধারণ লাগছিল। গাড়িতে চড়ে শ্বশুর বাড়ি আসলাম। বেশ বড় একটা গাড়ি তাজা ফুল দিয়ে সাজানো।
বাসর ঘরে প্রথম স্বামীর দিকে তাকালাম। বেশ ভালো দেখতে শুধু চোখ দুটো যেন জ্বল জ্বল করে। এই প্রথম আমার সারাটা
শরীর অসাড় হয়ে গেল। একা একটা ঘরে একজন অস্বাভাবিক লোকের সাথে রাত কাটানো যে বিভীষিকা সেটা প্রথম
বুঝলাম। এরপরের অংশ আর মনে করতে চাই না।

আজ -ছত্রিশ বছর। অনেক সাধ্য সাধনার পর আমি মা হতে যাচ্ছি। আমি একটা চাকরিও পেয়েছি। দুই তিন বছর আগে
সংক্রামক রোগের মতো আমাকেও পাগলামিতে পেয়ে বসলো। চুপ করে থাকা, একা একা বসে থাকা, অঝোরে কান্না।
একসময় আমার শাশুড়ি আমাকে বাবার বাড়িতে পাঠিয়ে দিলেন। সেই সময় রঞ্জু এসেছিল। ওই সময়টা আমার ঠিক মনে
পড়ে না কিন্তু সে তার ফার্মে আমাকে চাকরি জুটিয়ে দিল। হয়তো আমি যে শিশুকালে তার অনেক খেয়াল রাখতাম সেই ঋণ
সে শোধ করলো। প্রথম দিকে কাজে তেমন মনোযোগ দিতে পারতাম না। ধীরে ধীরে আমি আসলেই কাজে ফিরে গিয়ে
অনেকটা স্বাভাৱিক হয়ে গেলাম। কিন্তু আমি অফিসে রঞ্জুর ধার পাশেও যাই না। সে অনেক সম্মানিত মানুষ তার ফুপাতো
বোন হিসেবে আমিও আমার কাজের জায়গায় কিছুটা সম্মান পাই। আমি আমার অনাগত সন্তানের দিকে তাকিয়ে আছি।
মাঝে মাঝে স্রষ্টাকে ধন্যবাদ দেই। আমার মাথার ওপর ছাদ আছে, খাবার আছে। আমার একটা সুন্দর সাজানো গুছানো
সংসার আছে। নাটক সিনেমা দেখে হাসি এখন, কত সহজে মানুষ আত্মহত্যা করে। এখন ছোট বেলার মতো নায়িকার
আত্মহত্যা দেখে মন খারাপ হয় না। এতো সহজে মরে না মানুষ। তাহলে কবে মরে যেতাম। আমার মতো অসংখ্য মানুষ
আছে পৃথিবীতে। তারা তাদের অতি সাধারণ পার্থিব জীবন নিয়েই খুশি। তাদের কাছে ভালোবাসা শুধুই একটি মুহূর্ত
যখন তাকে কেউ বলেছিল, আর কেউ বিয়ে না করলে আমি করব।

আমাকে নিয়ে কেউ ভাবে না। আমি নিজেও ভাবি না। আজ কিছু করার খুঁজে না পেয়ে এই ডায়েরিটা লিখলাম। এখানে
কোথাও আমার নাম নেই। একেবারেই সাধারণ আমি, ভিড়ের মধ্যে মিশে ছিলাম, আবারো মিশে যাব। এই লেখাটা একটা
বোতলে ঢুকিয়ে সমুদ্রে ফেলে দিব। সাথে নীচের কবিতাটাও। হাসি আনন্দের সংসার সমুদ্রে দুই বিন্দু বোতলে আটকে পড়া
কষ্ট দুলতে থাকবে -এক বিন্দু আমার নিজের আর অন্য বিন্দুটা মনে হয় স্রষ্টার থেকে চেয়ে নিয়েছিলাম।
রিমঝিম - রিমঝিম - রিমঝিম রিমিরিমি - ঝিমঝিম রিমঝিম - রিমঝিম। নক্ষত্ররায় জানলায় দাঁড়িয়ে। বৃষ্টিপতনের মিষ্টি ধূনি মরমে পশেছে। ঘর নেই ,দোর নেই , পরিচিত জগৎ নেই ,যেন এক অপরিচিত অনুভূতি। আঁখিপল্লব বিস্ফারিত ,তবু দর্শনানুভূতি লুপ্ত। নিজের কাছে নিজেকে অচেনা মনে হচ্ছে শুধু । বৃষ্টিপতনই সত্য , অন্যসব মিথ্যে। এ জনম নয় ,যেন অন্য জনমের ছবি ভাসছে, নাচছে। তালে তালে বৃষ্টির ছন্দে। মিষ্টি সুবাস চারিদিকে, চেতনা লুপ্ত করে দিচ্ছে । সুদীর্ঘ প্রায় ষাট বছরের বেড়াকে ডিঙিয়ে কেমন করে যে ঐ সুবাস এত তাজা ,এত বিদির্ণকারী সেকথা তত্ত্বকথায় দুয়ে । তার্কিক নিয়মের - নিগড়ে বাঁধা,অঙ্ক কষে -জীবন সাজানো , বাহ্যিক দিক -পালিশ -করা ,রোবট -প্রাণ লোকের কাছে সে সুবাস সতীত। যার আকাশে কালপুরুষ নেই ,সপ্তর্ষিমন্ডল নেই ,চাঁদের চরকা - কাটা - বুড়ি নেই ; যে সূর্যোদয় দেখে না ,সূর্যাস্তের রক্তিমাভা যার মনের আকাশ রাঙিয়ে দেয় নি ;ভাঙা মেঘের দলের মধ্যে যে কখনো ভালুকের ছবি , রাক্ষসের ছবি খুঁজে পায় না , নক্ষত্ররায় সে দলভুক্ত নয় । নন্দীস্যার বলতেন ,তুই তো সব আঁধার রাতে জ্বলজ্বল করে আমাদের আলো দিস ,এখানে এলি কী করে ? নক্ষত্র,তুই একদিন খুব বড় হয়ে ঐ আকাশের নক্ষত্রের মতোই উজ্জ্বল হবি ।স্যার আরও বলতেন ,নক্ষত্র ,রাতে আকাশ দেখবি ,যত দেখবি ততই পাগল হবি , মানুষ হবি । কল্পনার তুলিতে ছবি আঁকিস। নক্ষত্র’র এখন হাসি পেয়ে যায়। নিজের পথ আলোকিত হয়েছে কি ? পথ হারিয়ে গেছে আনেকদিন আগে যখন ছকে প্রবেশ করল। একদিন ধীরে ধীরে আবিস্কার করল এতবড়ো আকাশটা ছোট হয়ে গেছে। এলোমেলো মেঘ নেই সে আকাশে। সব সাজানো ,সব আঁচে বসানো। পাগল ছিল ততদিন - যতদিন মেপেজুকে কথা বলতো না ,অগোছালো ছিল। তারপর মাপা কথা বলতে শিখল যান্ত্রিক হল ,ছকবদ্ধ হল, পাগলামি ঘুচলো। 
‘বাঘচালা’ খেলায় নক্ষত্র প্রায়ই জিততে পারতো না। প্রতি পক্ষে ছয়টি করে মাত্র বার খুঁটির খেলা। প্রায়ই চালে ভুল হয়ে প্রতিপক্ষের বাঘের পেটে চলে যেতে হত। কখনো বড়ো ছকে করবী ফুলের শুকনো বীচি ,কখনো বা ছোটো ছকে বুনো কাঁটার ফল বাঘের ভূমিকা নিত । পালিশ করা জীবনে ঢুকে মনে হতো যেন প্রতি পদে পদে বাঘচালার খুঁটিগুলো ভুল জায়গায় বসিয়েছে ।
সুবাসটা নক্ষত্ররায়কে ভাসিয়ে নিয়ে গেল। ঐ তো - -ঐ- - - রান্নাঘর থেকে মা আর বড়দি ডাকছেন। রাঙ্গাদি আর নক্ষত্র কাগজের নৌকো বানিয়ে উঠোনের জলে ভাসিয়ে দিচ্ছে। অনুদাদা এসবের মধ্যে নেই , ঝমঝমিয়ে বৃষ্টি এলেই কঁাথামুড়ি দিয়ে ঘুম। মায়ের হাতের নকশী কাঁথার ফুলগুলো কী সুন্দর ! বড়দির ডাকে রান্নাঘরে যেতেই দেখে বড়দি আর মা কাঁঠালের বীচি ভেজেছেন । রাঙ্গাদির সঙ্গে সব। কিছুতেই প্রতিযোগিতা , তাই বড়দির কাছ থেকে গুনে গুনে সমানভাগে ভাগ করে নিয়েছে । মুখে দিতেই মিষ্টি গন্ধটা ছড়িয়ে পড়েছে। মা বলছেন , খোকা ,বেশী খেওনা , অসুখ করবে। কিন্তু সে কথা শোনা-ই সার , বড়দির অংশেও ভাগ বসানো চাই। রাঙ্গাদি নক্ষত্র’র সবচেয়ে আপন ,বড়দি যেন মা’র সমকক্ষ । ভাল লাগে ,কিন্তু দুষ্টুমি করা যায় না। অনুদাদা সকলের চেয়ে আলাদা। নিজেকে নিয়েই থাকবে ,গুনগুন করে কী যেন গান গাইবে । ভাল নাম অনিত্র রায়। সবাই ‘অনু’ বলে ডাকে। একদিন বৃষ্টির বিকেলে মা আর বড়দি ঘুমিয়ে । রাঙ্গাদিসহ চুপি চুপি উনুন থেকে আগুন তুলে তাতে ঝিনুক বসানো হল। ঝিনুকে সর্ষের তেল ঢেলে খোসা - ছাড়ানো কুমড়োর বীচি তেলে ছেড়ে দেওয়া হল। মূহুর্তের মধ্যে বীচিগুলো ফুলে লালচে বর্ণ ধরে গেল ! কী মিষ্টি গন্ধ ! স্বাদটা যেন জিভে এসে গেল। আজ এত বছর পর কেন জানি ঐ বিশেষ অনুভূতিটা সজীব হয়ে জেগে উঠেছে। অতীশের তখন ক্লাশ টু কি থ্রী হবে। একবার গ্রামের বাড়িতে যাওয়া হল গ্রীষ্মের ছুটিতে । অনুদাদার মেয়ে টুকাই অতীশকে নিয়ে বসেছে সেই কুমড়োর বীচি গরম তেলে ভাজবে বলে । অতুর সে। কী উৎসাহ ! অনুসন্ধিৎসু দৃষ্টিতে দিদিভাই -এর সঙ্গে বসেছে । শশ শব্দে কুমড়োর বীচিগুলো কেমন ফুলে ফুলে উঠেছে। এমন সময় অনীতা এসে ছোঁ মেরে ছেলেকে টেনে নিতে নিতে বলে , ওসব ছোটোলোকের খাবার খেতে শিখছো ? টুকাই কাকীমার আচরণে হতভম্ব হয়ে কেঁদে ফেলে । বেচারা অতীশ !! অনীতা কেন জানি গ্রামের পরিবেশকে সহ্য করতে পারতো না। বছর - ছ - মাসে এক আধবার অনিচ্ছাসত্ত্বে বেড়াতে গেলেও যে কয়দিন থাকতো শুধু গ্রামাজীবনের সরলতাকে ব্যঙ্গ করতো । নক্ষত্র বুঝতো ,অনিতা নিজেও শান্তি পাচ্ছে না , পরিবারের সদস্যদেরও ভালবাসতে পারছে না। মা-কে কেন জানি সহ্য করতে পারতো না। অতু একটু বড় হলে ঠাম্মার কাছে , টুকাই দিদির কাছে যাওয়ার জন্য বায়না ধরলেই অনীতার রুক্ষ কণ্ঠস্বর শোনা যেত , যেমন বাপ তার তেমন ছেলে তো ! গাঁইয়্যা ভাষা না বললে ,গাঁইয়্যা বাতাস গায়ে না মাখলে তো বংশের ধারা রক্ষা হবে না ! যাও ,হাড় জুড়িয়ে এসো। সেবার অনেক বুঝিয়ে শেষে অতুকে নিয়ে একাই গিয়েছিল নক্ষত্র । অতুর সে কী বাঁধন - হারা আনন্দ। রাতে টুকাইদিদিকে জড়িয়ে ধরে রূপকথার গল্প শোনে ,চাঁদের বুড়ির গল্প শোনে। সারাদিন ছুটোছুটি নদীর জলে দাপাদাপি করে স্নান - এই সব কিছু অতুকে চুম্বকের মতো টানতো। নক্ষত্র সব বুঝতো । কিন্তু অনিতার এক কথা , খোকার গায়ে গাঁইয়্যা মাটির আঁচ লাগতে পারবে না । তাই সর্বদা আগলে
আগলে রাখতো।
অথচ চিনিমামা কি সব উল্টো কথা বলতো ,নক্ষত্র ,জন্মের সঙ্গে সঙ্গে এ মাটিই প্রথম তোমাকে কোলে তুলে নিয়েছে। মাটিই তোমার প্রথম মা। প্রতিদিন ঘুম থেকে উঠে সেই মাকে প্রণাম করবে , মাটিকে ভুলবে না। শম্ভু ,বিশু সবাই চিনিমামা আর নন্দীস্যারের কথা অক্ষরে অক্ষরে মনে রাখতো। চিনিমামা মা’র দূর সম্পর্কের ভাই । চিনিমামা এলেই গ্রামের কিশোরদের মধ্যে সাড়া পড়ে যেত । চিনিমামা সবাইকে নিয়ে নদীতে স্নান করতে যেত। সকলের গায়ে পরম যত্নে সাবান মাখিয়ে দিত। চিনিমামা নিজেই মিষ্টি গন্ধের সাবান লজেন্স ,খেলনা ইত্যাদি নিয়ে আসতো। এক একবার এলে দশদিন পনেরদিন করে থকতো। আবার কখনো একদিন থেকেই চলে যেত। প্রতিদিন সন্ধ্যায় চিনিমামা আকাশ দেখিয়ে তারা চেনাতো। সপ্তর্ষিমন্ডলটা দেখতে ভারী সুন্দর । রাত বাড়ার সঙ্গে সঙ্গে প্রশ্নচিহ্নটা কেমন ঘুরে যেত। বশিষ্ঠ্য তারার পাশে বিন্দুর মতো তারাটি দেখিয়ে বলতো , দেখ ,এটা হচ্ছে বশিষ্ঠ্য মুনির সাধী স্ত্রী অরুন্ধতী। আর সকলেই খুঁজে পেত ,নক্ষত্র অনেকক্ষণ ধরে চেয়েও ‘অরুন্ধতী’ স্পষ্ট দেখতে পেত সকলেই হাসতো। কালপুরুষের ছবি চিনিমামা এঁকে দেখাতো । তবু নক্ষত্র“র কাছে কেমন ধোয়াশার মতো মনে হতো। কোথায় কালপুরুষের হাতের ঢাল ,কোথায় বা মুগুর ! নক্ষত্র ভাবে , এতদিনেও কি কালপুরুষটা চেনা হয়েছে ?
বাবা কখনোই অকর্মন্য তোক পছন্দ করতেন না। বলতেন , অকর্মন্য লোক সমাজের বোঝা ।অথচ চিনিমামাকে কখনো কিছু বলতেন না। চিনিমামা কিছুই করতো না। মাঝে মাঝে দুজনে খুব তর্ক করতো। চনিমামা বাবাকে ‘জমিবাবু ' বলে ডাকতো। বলতো , যিনি এত জমির মালিক তিনি তো জমি-বাবুই। আরও বলতো , জমিবাবু ,আপনাদের দিন শেষ হল বলে । আমরা সব জমি সকলকে সমান ভাগে ভাগ করে দেব । সকলকে সমানভাবে বাঁচাবো। বাবা হেসে বলতেন , দেখো চেষ্টা করে ।তবে পাঁচটা বীজ পুঁতে দেখো তো সব সমাম হয় কিনা ? একই বনে তো বাঘ আর শশক থাকে ,অথচ বাঘের প্রতাপ দেখো।
চিনিমামা বলতো , পশু আর মানুষ এক করলেন ? বাবা হাসতেন , দেখো ,বিধাতার সৃষ্টিতে তুমি কি কোন দুটি জীব হুবহু একরকম দেখেছ ? সৃষ্টিতেই ভেদ রয়েছে । এসব তর্ক অবশ্য বড় হলে শুনেছে। রাত বেড়ে যেত ,বাবা আর চিনিমামার তর্ক চলতো।
 Kaljoyee

 

চিনিমামার সঙ্গে নন্দীস্যারের বেশ ভাব ছিল । যোগাযোগটা হয়েছিল অদ্ভুত ভাবে । একদিন চিনিমামা নক্ষত্রকে অংক বুঝিয়ে দিচ্ছিলেন। বইয়ের একটা অংক কলম দিয়ে আগগোড়া কাটা দেখে চিনিমামা বলল , কিরে ? অংকটা এমন কেটে দিলি কেন ?
‘স্যার কেটে দিয়েছেন । “ কেন ? পারে না বুঝি ? কেমন তোর স্যার ? দে তো ,আমি এক্ষুনি করে করে দিচ্ছি। ‘স্যার বলেছেন , এক গোয়ালা সাত লিটার দুধে এক লিটার জল মেশায় ---- -এমন কোন অংক নাকি বইতে থাকা উচিৎ নয়। তাই কেটে দিয়েছেন । ‘ বলিস্ কিরে ? তাহলে তো একবার তোর স্যারকে দেখতে যেতে হয়। চল ,এক্ষুনি যাব ।
সেই সন্ধ্যাবেলাতেই নক্ষত্র চিনিমামাকে নন্দীস্যারের কাছে নিয়ে গিয়েছিল। দুজনের এমন বন্ধুত্ব হয়ে গেল যে যতদিন চিনিমামা থাকতেন প্রতিদিন স্কুলে গিয়ে স্যারের সঙ্গে ক্লাশ করাতেন ,ছাত্রদের মজার মজার খেলা শেখাতেন। তারপর কবে যেন চিনিমামা হারিয়ে গেল । কোথায় গেছে কেউ জানে না। আজ এতদিন পর চিনিমামাকে কেন জানি খুব মনে পড়ছে।
অতুর জন্য কষ্ট হয় । অতুর কোন চিনিমামা ছিল না ,রাঙ্গাদি ছিল না। বেচারা পরে কেন জানি অমীতার কথাই শুনতো বেশী ।একবার সবেমাত্র গ্রামের বাড়ি থেকে বেড়িয়ে এসেছে। পড়ার ঘরে একমনে জোরে জোরে বলছে -
ইস্কুলে আজ যাব না , বেতের বাড়ি খাব না , বেত গেল ভাঙ্গি , মাষ্টার দিল কান্দি। অনীতা শুনেই রণচন্ডী । দাঁত খিচিয়ে ছেলেকে বলে , এসব ছোটোলোকের ভাষাই তো শিখবে , আমি জানি। খবরদার ! আর কখনো যদি এসব শুনি , আর ঐ গাঁইয়া হাওয়া খেতে যাওয়ার বায়না কর ,তবে তোমার ছাল তুলে নেব দেখো।
সেদিন অনীতার কথার ধরনে এমন কিছু ছিল যার ফলে অতু কেমন যেন বদলে গেল । ধীরে ধীরে অতু হয়ে গেল বই-পােকা আর মায়ের কথায় ওঠে বসে। এখন মনে হয় অনীতার জন্যই অতু আজ এত বড়ো ইঞ্জিনীয়ার । এখন গুজরাটে থাকে। এই শহরেই ছিল বছর তিনেক । অতুর মন বসেনি। কোম্পানীর চাকুরী নিয়ে চলে গেল। সহসা নাকি জার্মানী চলে যাবে। প্রায়দিনই ফোন করে । তবে প্রতি রবিবার নিয়ম করে ফোন করবেই ,বাপী ,ভালো আছো তো ? নিয়ম করে ঔষধ খেও কিন্তু -- - ইত্যাদি । নক্ষত্র ভাবে ,নিয়ম করে ছক কষেই তো সব করলাম ।অনীতার সঙ্গে কত ঝগড়া ! অনীতা নিয়মের লোক । শেষ অবধি তারই জয় হতো । বোঝাতে ‘হাম দো হামারা এক’ না হলে এযুগে অচল। একটাকেই মানুষের মতো মানুষ করবো। কী জানি মানুষ হওয়া কাকে বলে । অতু বড় ইঞ্জিনীয়ার হয়েছে। অবশ্যিই । কিন্তু ধীরে ধীরে তার আকাশ থেকে সপ্তর্ষিমন্ডল হারিয়ে গেছে , ধ্রুবতারা হারিয়ে গেছে । শেষে আকাশটাও একদিন বিলীন হয়ে গেছে ।
অতুর বৌ -এর সঙ্গে অনীতার কেমন যেন ছাড়া ছাড়া ভাব ছিল। সব যেন অনীতা মেনে নিতে পারতো না। সব তার মনের মতো হতো না। অনীতা বুঝতো না যে সবকিছু একজনের মনের মতো। হয় না । শেষে ছেলে , বৌ যখন গুজরাট চলে গেল অনীতার সে কি কষ্ট ! নক্ষত্র বুঝতো অনীতা নিঃশব্দে কাঁদছে।
অনীতা নেই , তাও বছর গড়িয়ে গেল। অতুরা এসেছিল। অনুদাদা নেই ,রাঙ্গাদিও নেই। বড়দি কেমন করে যেন টিকে আছে। পরিচিত বৃত্তটা ক্রমশঃ ছোটো হয়ে আসছে। এই বিশাল ‘ড্যাফোডিলস্ ' - এর পাহারাদার হয়ে নক্ষত্র রায় ভাবে সে কি সত্যিই আছে ? বাড়ি করার জন্য অনীতার সে কী উদ্বেগ ! তার পরিকল্পনা অনুসারেই বারান্দা , করিডাের , দেওয়ালের রং - সব । শেষে নক্ষত্র বাড়ির নাম প্রস্তাব করে ‘শাপলাকুঞ্জ । সঙ্গে সঙ্গে অনীতার খিস্তি , স্বভাব যায় না ম’লে । সেই গাইয়্যা ফুল ! নাম। হবে, ‘ড্যাফোডিলস্ । দক্ষিণের বারান্দার গা ঘেঁষে একদিকে মাধবীলতা আর একদিকে বেলীফুলের গাছ। থেকে মন-মাতানো সুবাস শেষ বসন্তে এখনো সারা ঘরে অনিতার উপস্থিতির সাক্ষী হয় । পরম যত্নে তৈরী স্বপ্নের সাজানো ঘর আছে, শুধু থাকবার লোকটি নেই।
নক্ষত্র এখন উপলব্ধি করে, এক একজন লোকের বাঁচার উপাদান একেকরকম। অনীতাও তার নিজের মতো করে বাঁচতো। ছেলেকে নিয়েই তার পৃথিবী। সেখানে অন্যসব প্রলোভনের হাতছানি থেকে সে শতহাত দূরে । বাড়ি তৈরী করার সময় যখন প্রায়ই ঝগড়া হতো তখন বলতো , অনেক দূরে চলে যাব একদিন , দেখো। সেই কথা যে এত দ্রুত নির্মমভাবে সত্যি হবে তা কে জানতো। শেষের বছরটিতে অনীতাকে যেন চেনা যেতো না। ঝগড়া নেই ,কথায় কথায় মুখ ঝামটা দিয়ে ওঠে না। কেমন যেন আত্মমগ্ন । কেমন যেন আত্মগরীমায় গরীয়সী মনে হতো।
বাবা বলতেন , সব মানুষ জন্মের মুহূর্তেই মৃত্যুর বাশী বুকে নিয়েই আসে। সেই বাশী কখন বাজবে কেউ জানে না। প্রতিদিন প্রতিকাজে বেঁচে থাকাটাই জীবন । তখন নক্ষত্র কলেজে পড়ে । একদিন পড়ার ঘরে সারা সকাল ধরে বাঁশের আঁকাবাঁকা কয়েকটা শেকড় দিয়ে কী যেন করছিল। মা তো দেখে রেগে আগুন, খোকা , তোমার না সামনে পরীক্ষা ? এসব আজেবাজে কী করছ ? তোমার বাবা আসুক , দেখবে মজা । বাবা এলে যথারীতি নালিশ । বাবা এসে পড়ার ঘরে বসে । বলে , কী হয়েছে। খোকা ? কী করেছিস ? টেবিলের তলা থেকে বাঁশের তৈরী ড্রাগনটা দেখালে বাবা বলে , কি চমৎকার
হয়েছে রে খোকা। তুই খুব সুন্দর কাজ জানিস তো । মাকে বোঝায় দেখো খোকার মা ,ঐ খেলনাটা তৈরী করে খোকা আজ বেঁচেছে । তুমি যে রোজ নূতন নূতন পদ রান্না করে , নূতন খাবার তৈরী করে আমাদের খাইয়ে আনন্দ পাও , তার মধ্য দিয়ে তুমি কিন্তু একটু একটু করে বেঁচে থাকো । ঠাকুর ঘরে ফুল সজিয়েও তুমি বেঁচে থাকো। এভাবেই মানুষকে বাঁচতে হয়। মা চুপ করে শুনতেন। বাবা সবাইকে কথার মাধ্যমে সম্মোহিত করতে পারতেন। ছোটবেলায় পূর্ণিমার রাতে উঠোনের এক প্রান্ত থেকে আর এক প্রান্তে দৌড়ে যখন অনুদাদাসহ হাসাহাসি করতো, বাবা ,বাবা, দেখো , চাঁদটা কেমন আমাদের সঙ্গে সঙ্গে দৌড়চ্ছে - তখন বাবাও সে হাসিতে যোগ দিতেন ,ওদের সঙ্গে দৌডুতেন। বাবা বাঁচার স্বপ্ন দেখাতেন।
মা এখনো আসেন , নিশীথে চুপিচুপি । গতরাতেও এসছিলেন । শিয়রে বসে কপালে হাত রেখেছিলেন অনেকক্ষণ। কী হৃদয় জুড়ানো শীতলতার পরশ ! গালে ,চিবুকে হাত বুলিয়ে মা বলেছিলেন , হারে খোকা , তুই যে বড্ড রোগা হয়ে গেছিস্ । তোর জন্য বড় দুশ্চিন্তা হয় । তোর ছক মিলেছে। তো বাবা ? নক্ষত্র বলে , মা গো আমি যে বড় একা হয়ে গেলাম মা। প্রিয়জন সব চলে গেছে । মা বলে , দূর বোকা , তুই তো একাই এসেছিলি । নক্ষত্র বলে , আমার ছক যে মেলেনি মা । বাঘচালা খেলায় যে আমি বারবার হেরে যাচ্ছি মা। নন্দীস্যারের সিড়ি-ভাঙ্গা অংক’র সিঁড়ি ভেঙ্গে আমি যে উপরে উঠতেই পারছিনা মা। এত চেষ্টা করেও অরুন্ধতীটাকে খুঁজে পেলাম না মা। | হঠাৎ ‘মেসো ,তোমার চা’ শুনে থতমত খেয়ে ওঠে নক্ষত্র রায় । গত রাতের স্বপ্নের জালটাও ছিড়ে যায় , কী রে লক্ষী ,সন্ধ্যে হয়ে গেল?
‘হ্যা মেসো ,একটু আগে যেন আকাশ ভেঙ্গে পড়ছিল । দেখছেন না এখনো কেমন ঝিলিক দিচ্ছে। বাইরে। কী করে যে আজ বাড়ি যাব কে জানে । লক্ষীই এখন নক্ষত্র’র কেয়ারটেকার। সারাদিন এখানে থাকে ,সন্ধ্যের পর রাতের খাবারের নির্দেশ দিয়ে চলে যায়। ব্যবস্থাটা অতুই করেছিল। নক্ষত্র চা’র পেয়ালা হাতে নেয়। বাইরে শ্রাবনের আকাশে কালো মেঘের গুরুগর্জন আর বিদ্যুৎ ঝলকানি। আকাশের সব নক্ষত্র আজ অদৃশ্য।
পরিপার্শ্বিক দুঃখজলের স্পর্শ এড়াতে মনে জড়িয়েছি বর্ষাতি খোসা
চোখে রোদ-চশমা
তোমার রহস্যঘেরা কথা-কান্না এখন আর আমাকে অস্থির করে তুলে না।
অতন্দ্রিতা, ভালোবাসার সংজ্ঞার্থ আমার ঠিক জানা নেই
আর নরকপিণ্ডে তোমার সঙ্গও চাই না।

(ভালোবাসা বেঁচে থাকুক একপক্ষীয় দুঃখজলে।)


২)
সময়ের জাঁতাকলে হলুদ হতে হতে খসে পড়া
পাতাদের প্রাণ পুনরায় না ফিরলেও
হিমকাল কেটে গেলে শূন্য জারুল ডালে বাজে
'জেগে উঠার গান'
'শূন্যস্থান' প্রকৃতির বড্ড অপছন্দ।

জানি- দুঃখজলে ভিজতে ভিজতে তোমার শহর থেকেও
একদিন মুছে যাবে আমার পদচিহ্ন!
'বাজবে প্রেমসংগীত।'
এখনো বৃষ্টির দিনে আমি
কাজে চলে যাই,
জানালার দাঁড়িয়ে আমি সংসারী মানুষ
বৃষ্টিকে অনাহূত ভাবি।
এখনো সিগনালে দাঁড়িয়ে
অপেক্ষা করি ট্রেন চলে যাওয়ার,
অন্য সবার মতো মাথা নাড়িয়ে
বিরক্ত এই দেরি হয়ে যাওয়ায়।
এখনো পূর্ণিমার রাতে
আমি রান্না চড়াই,
হিসেব করি সংসারের
অনাগত শিশুর পরিচর্যার।
অনেক না পাওয়ার মাঝে
নিজেকে পূর্ণ মনে হয়,
আমার গভীর অপূর্ণতাই
আমাকে পূর্ণ করেছে।
আহত চোঁখের
নোনাজলে ভেঁজা গাল,
আর সারাদেহে ক্লান্তির ঢেউ।
চিৎকার করে সে জানান দিল পৃথিবীরে,
তবু উওর দিল না কেউ।
সৃষ্টিকর্তাও হতবাক হয়ে আজ!
নরপিশাচেরা যেন সেই সুযোগে
নিয়েছে নতুন সাজ
হায়েনার চেয়েও জঘন্য হাসি হেসে
ঝাঁপিয়ে পড়ে তারা,
দলে দলে যোগ দেয়
একটি ঘর্মাক্ত দেহে
তাতে নেই কোন সাড়া।
নিষ্প্রাণ সে দেহ থেকে
সাড়া আসেনা আর
তবুও তারে নিয়ে পুতুল খেলা খেলে তারা
বারবার।
এরপর ছুড়ে ফেলে দেয় তাকে
পণ্যের মতো ধরে নেয়
নতুন কোন চিৎকারকে!
এভাবে চলে
চলতে থাকে অবিরাম
পিশাচেরা আরো বড় করে 
তাদের ধাবা।
ছড়িয়ে দেয় ধারালো নখের মতো
নরকীয় জাল,
আর আগুন জ্বালানো অট্টহাসি
হেসে তারা বলে----
"এইসব তো গনিমতের মাল!"
সূর্যটা যখন চোখ কচলাতে কচলাতে পূবের জানালায় অবস্থান নিয়েছে ততোক্ষণে অরুনের ঘুম ভেঙ্গেছে।
গেল ভাদ্রে অরুনের বয়স পাঁচে পড়েছে। পাঁচ বছরের এই ছোট্ট শিশুটি ইতিমদ্ধেই জেনে গেছে তার জীবনের চৌরাস্তা কোথায় এসে মিলিত হয়েছে। শুধু সেই রাস্তার কোন প্রস্থে তার অবস্থান আর রাস্তার দৈর্ঘই বা কত সেটা তার এখনও অজানা।
ঘুম থেকে উঠে অরুন বিছানায় কিছুক্ষণ বসে থাকে। এই কয়দিনে অরুন কেমন পরিচিত হয়ে গেছে ঘরটার সাথে। দেওয়ালের পৃষ্ঠে হালকা নিল রঙের পেইন্ট, দেওয়ালকে খুড়ে লেপ্টে আছে একটি জানালা, জানালার সামনে একটি খালি ফুলদানি। খালি ফুলদানিটা অরুনকে স্মরণ করে দিচ্ছে সময়ের চরম স্বার্থপরতার কথা। 
আগে অবশ্য অরুন এই ঘরে থাকত না। মা আর বাবার সাথে থাকত। মা চলে যাওয়ার পর এই ঘরে স্থায়ী বাসিন্দা হিসাবে অরুন নাম লিখিয়েছে। অবশ্য স্থায়ী হবার আগে অরুন কয়েকদিন তার দাদির কাছে ছিল। কিন্তু দাদি কি এক অজ্ঞাত সমস্যার কারণে অরুনকে নয়নের কাছে রেখে আসে। নয়ন অরুনদের প্রতিবেশির ছেলে। নয়নের মা অরুনদের বাসায় কাজ করে।বয়স আনুমানিক ছয় বছর হবে। কয়েকদিন অরুন নয়নের কাছে থাকার পর নয়ন অভিযোগ করে অরুন রাতে ঘুমের মধ্যে মা মা বলে চিৎকার করে ওঠে। নয়ন আরও যোগ করে যে এই ব্যপারটা নয়নের জন্য ভয় এর কারণ হয়ে দাড়াচ্ছে। সুতরাং, তার সাফ কথা, সে আর অরুনের সাথে ঘুমাতে পারবে না। 
২
নয়ন ছেলেটা চঞ্চল। বয়সের তুলনায় শারীরিক গড়ন একটু বেশি। মা চলে যাওয়ার পর নয়নকে অরুনের খুব কাছের মনে হয়। কয়েকদিন একসাথে রাতে ঘুমানোর জন্য অরুন নয়নের প্রিয় পাত্র হয়ে গেছে। প্রতিদিন নিয়ম করে এসে অরুনের সাথে দেখা করা আর নতুন নতুন খেলার বাইনা নিয়ে আসা নয়নের জাতীয় কর্তব্য হয়ে দাড়িয়েছে। আজকে সকাল বেলা রুটিনমাফিক নয়ন এসে বলল, জানো অরুন ভাইয়া, তোমাদের পুকুর পাড়ের শিমুল গাছটাতে খুব বড় একটা মৌমাছির বাসা হয়েছে, যাবে দেখতে? কথাটি শুনে অরুন কেমন যেন আনমনা হয়ে যায়। অনেক্ষন অরুনের কোনো সাড়া না পেয়ে নয়ন আবার বলল,
চল অরুন ভাইয়া, অনেক বড় হয়েছে, নিচ থেকে পরিষ্কার দেখা যাচ্ছে। 
অরুন বলল, না আমি যাব না, তুমি যাও। 
বেশিদিন আগের কথা নয়। এইত সেদিন, যখন মা ছিল। উপরের ঘরে মা নয়নকে বাংলা অক্ষর চেনাচ্ছেন। এমন সময় অরুন চিৎকার করে বলে ওঠে, মা, দেখ মৌমাছি । মা এক গাল হেসে বললেন, এটা মৌমাছি নয় রে আমার পাগলটা, বোল্লা। 
সেদিনের পর থেকে অরুন মৌমাছি এবং বোল্লার পার্থক্যটা ধরতে পারে। কিন্তু সেদিন ভুল মৌমাছির জন্য যে উচ্ছাস্টা ছিল, আজ নয়নের কাছ থেকে মৌমাছির সংবাদেও অরুনকে খুব একটা টানে না। 
এর মধ্যে দাদি এসে বলল, কই রে আমার রাজপুত্রটা কি ঊঠে পড়েছে না কি!
দাদির এই আলগা সোহাগ অরুনের ভাল লাগে না। মা যখন ছিল তখন এমনটা তার মনে হয়নি। বরং তখন দাদিকে তার ভালই লাগত। কিন্তু মা যাওয়ার পর প্রথম যেদিন অরুন দাদির কাছে শোই সেদিনই অরুন বুঝতে পেরেছিল দাদির আদরের প্রকৃতি। 
৩
রাতের পাওনা আদায় হয়েছে নিশ্চয়। তারপর নতুন দিনের হিসাবনিকাশ শুরু হয়। 
দাদি আজ সকাল থেকেই ব্যস্ত। ব্যস্ততার সাথে এক চিমটি খুশির আমেজ দাদির প্রতি কদমে প্রকাশ পাচ্ছে। 
বাড়ির চারপাশ পরিষ্কার করা হচ্ছে। নয়নের মাকে এনে সকাল থেকেই দাদি বিভিন্য পদের রান্নার আয়োজন করছেন। হঠাত করে নয়নের ফুফু এসে হাজির হয়েছে। সব মিলিয়ে বাড়ির পরিবেশে আজ অন্যরকম ভাব।
 Kaljoyee

 

সকালে এক পশলা বৃষ্টি হয়ে গেল। সামনের জানালা দিয়ে অরুন তাকিয়ে থাকে। জানালা দিয়ে যতটুকু আকাশ দেখা যায় অরুন দেখে সেই আকাশে কিছু কাল মেঘের বিচ্ছিন্য উড়াউড়ি। বৃষ্টির সাথে মাখামাখি করে মেঘেদেরও আনন্দ আর ধরে না। 
তোলপাড় করে নয়নের আগমন হয়। অরুন দেখে নয়নের চোখেমুখে এক ধরনের বিস্ময় ক্রিয়া করছে। 
অরুন ভাইয়া, তাড়াতাড়ি এসো , তোমার নতুন মা এসেছে।
নতুন মা এবং পুরাতন মা এ ব্যপারে নয়নের মনে দ্বন্দ্ব নতুন নয়। দাদির মুখে সে আগেই শুনেছিল তার না কি নতুন মা আসছে। অরুন ভাবে, এটা যদি তার নতুন মা হয় তবে কি তার মা পুরাতন ছিল! না, নতুন মা পুরাতন মা বলে কিছু নেই। মা কখনো পুরাতন হয় না, মায়ের কোনো বিবর্তন হয় না। নয়নেরও মা ছিল। সে না পুরাতন, না নতুন।
৪
সকালের এক পশলা বৃষ্টিতে পৃথিবীর সবে স্নান হয়েছে। তারপর সুর্যের গর্জনে উষ্ণ হয়েছে ভেজা শরীর। 
বড্ড বিরক্তিময় লাগছে আজকের দিনটা অরুনের কাছে। বাড়ি লোকে লোকারণ্য। সকলের মুখে একটা অস্পষ্ট প্রতিদ্ধনি আজ অরুনের নতুন মা এসেছে। দাদি কয়েকবার ডেকে গেছে, ফুফুও এসেছিল। উদ্দেশ্য? নতুন মায়ের সাথে দেখা করা। 
বাবা এসে বললেন,
অরু, আয় তোর মা এসেছে। তোকে ডাকছে।
হায়! তিন মাসের মাত্র অঙ্গহানি । কী হয়েছিল? খুব বেশি দুর্গন্ধ ছড়াচ্ছিল?
সুমন সিকদার, অরুনের বাবা। অনেকটা নিয়ম রক্ষার পণ করেই ঘরে নিয়ে এসেছিলেন ছায়াবীথি, অরুনের মাকে। ছায়াবীথি এবং সুমন এই দুটি নামের সাথে একাঙ্গিত হয়েছিল জ্যোৎস্নাকুল। অরুনের জন্মের পর জ্যোৎস্না যেন ভোর হতে চায়তো না। কিন্তু জ্যোৎস্নার সাথে রজনীর সম্পর্ক চিরস্থায়ী নয়। এক রাতে অজানা রোগে ছায়াবীথি পৃথিবীর সাথে সম্পর্ক ত্যাগ করে। 
ছায়াবীথির মৃত্যুর কয়েকদিন পরই সুমন বাড়িছাড়া হয়। পাড়ার লোকেরা বলতে লাগলো, অরুনের মায়ের মৃত্যুশোক সহ্য করতে না পেরে মানুষটা ঘর-ছাড়া হয়েছে। মানুষের মনের অপ্রমাণিত ধারণার সঠিক প্রমাণ প্রায় তিন মাস পর অরুনের বাবা লাল শাড়ির মোড়োকে মুড়িয়ে নিয়ে আসলেন। 
৫
অন্ধকার জাগ্রত। অরুন তার ঘরে জাগ্রত। মা যাওয়ার পর প্রায় পনের দিন হবে অরুনের সাথে অন্ধকারের নিবিষ্ট অন্তরঙ্গতা। অথচ অন্ধকারকে অরুন ভয় পেত। রাতে ঘুমানোর সময় বাতি নিভানো হলে অরুন ভয়ে মায়ের বুকের মধ্যে লেপ্টে থাকতো। এখন অন্ধকার অরুনকে ভয় দেখেনোর সাহস করে না। পূর্ণিমার রাতে ছাদে যেয়ে মা বলতো, দেখ অরু, কত সুন্দর চাঁদ! কত সুন্দর চিরিদিকে জ্যোৎস্না পড়েছে! এখন অরুন পুর্ণিমা আমাবস্যার হিসাব রাখার প্রয়োজনবোধ করে না। 
অরুন ভাবে, এইতো সেদিনও অরুন সব সময় মায়ের আচলে পড়ে থাকতো। অথচ আজ অরুন দিব্যি একা থাকে। 
একদিন মা বলেছিল, আচ্ছা অরু, আমাকে ছাড়া তুই যে একদণ্ড থাকতে পারিস না, আমি তোকে ছেড়ে চলে গেলে কী করে থাকবি?
মা যে তাকে রেখে চলে যেতে পারে এই কঠিন কথাটা অরুনের ছোট মস্তিষ্কে কখনোই আসতো না। অবুঝ হয়ে সে মায়ের মুখের দিকে তাকিয়ে থাকতো। মা ব্যপারটা বুঝতে পেরে কপালে মুখে কয়েকটি চুমু একে বলতো, নারে যাব না, তোকে ছেড়ে কোথাও যেতে পারি! মা চলে গেছে। অরুনকে একা রেখেই গেছে। 
পুবের জানালাটা খোলা আছে। অন্ধকার ক্রমশ তার অস্তিত্ব ফিরে পাচ্ছে। সময় ক্লান্ত হয়ে অরুনের দুই চোখে নেমে পড়ছে। অরুন অপেক্ষা করছে আরও একটি নতুন দিনের। 
তারপর তুমি আমি ঘুম থেকে জেগে উঠব
চোখ খুলে স্মিত হাসি তোমার ঠোঁটে
তুমি ভুলেই যাবে পিছনে ফেলে আসা সব গল্প,
সাদা পথে হেঁটে যাব আমরা কত সভ্যতা পিছনে ফেলে
কত সহজ পথ ক্লান্তি নেই, নেই ভ্রান্তি।
মুখে নেই কথা, ইশারায় বুঝা হয়ে যায় মনের কথা
তুমি মুগ্ধ হাওয়ায় ডানা মেলা পাখি
আর আমি রঙধনু রঙ প্রজাপতি
গা ছুঁয়ে পাশাপাশি পথ চলা, এ পথ চলার শেষ নেই
নেই পথের বাঁক, কিংবা এবড়ো থেবড়ো পথ।
নিবিড় চোখে উপভোগ করে যাচ্ছ......অপার্থিব রূপ
আলোর মৃদু উষ্ণতায় বারবার হারাই
আবার হারাই, এখানে হিংসা নেই, ঈর্ষা নেই।
পেরোই কত শত অচেনা পথ, পথের পরে পথ
পথের পাশে সাজানো ঝোঁপ ঝাঁড়
বুনোফুলের ঘ্রাণে মাতাল বেলা,
এখানে সকাল নেই, দুপুর নেই, বিকেল নেই
নেই গোধূলিয়া, সন্ধ্যা নেই কিংবা রাত
অফুরন্ত সময় হাতের মুঠোয়, গাছে গাছে পিউ কাহা
কুহু কুহু সুরের মূর্ছনা, মুহুর্মুহু ঝরা পাতার গান
আহা নৈঃশব্দের বাগানে ফুটে আছে কথার ফুল
আর মিষ্টি রোদ্দুর, কখনো দ্বাদশীর জোছনা,
বিভ্রম চোখে, মোহ চোখে নাকি বুঝা দায়
শুধু জানি তুমি আমি নির্ভয়ে মুগ্ধতায় পথ হাঁটছি
শেষ না হোক এ পথ চলা....
সহসা নীল প্রতিচ্ছায়া... ঐ যে দেখো সম্মুখপানে!
হসপস পায়ের প্রতিধ্বনি ভেসে আসছে কানে
তুমি আমি নেই সেই পথে আর
অদৃশ্য সব মনোহর দৃশ্য, নেমে আসে অথৈ অন্ধকার
কত শত বছর যেনো কেটে যায় উফ...
রাস্তার মাঝে সোডিয়াম আলোয় দেখি তোমার মুখ
বিমর্ষ মলিন মুখোচ্ছায়ায় শুধু ঝাঁঝাঁ রোদ্দুর জ্বলে উঠে
ফিরে আসি ফের এখানেই.....পার্থিব বাস্তবে
ঘুম ভেঙ্গে শুয়ে থাকি নিশ্চুপ
তু‌মি তো বেঁ‌ধে‌ছো দু-পাঁচ জ‌নের ঘর
অামার তো সে বিরাট বড় বিশ্ব সংসার
জল ফে‌লে‌ছো নি‌জের সু‌খে হারা‌নোর খুব ভয়,
অামার অা‌ছে জ‌লের সাগর কে‌া‌টি কো‌টি জনতায়।
‌হে‌সে‌ছো শুধু নি‌জের জন্য, হা‌সিটা অামার বে‌শি
‌বিশ্ব মান‌বের সকল সু‌খে সুখ খু‌জে পায় রোজই।
‌দে‌খে‌ছো তু‌মি হৃদ‌য়ের কিছু সামান্য রক্তক্ষরন,
অা‌মি তো দে‌খে‌ছি রক্তবন্যা মানবতাহীন মরন।
কাঁদি অা‌মি রোজ, হারা‌তে হারা‌তে ক্লান্ত অামার মন
‌বিশ্বমানব কা‌লো সাদা সব অামার অাপনজন।
জীব‌ন যু‌দ্ধে হয়রা‌নি হ‌য়ে ত‌লি‌য়েছি শতবার
অাপন মানুষ কো‌টিজন তাই ঠাই নেই হতাশার।
পর ব‌লে নেই অামার জীব‌নে এমন কেউ এ ধরায়
অাপনজন যা‌চ্ছে বে‌ড়ে সম‌য়ের স্রোতধারায়।
তু‌মি তো মে‌তে‌ছো সামান্যক্ষণ সামান্য কিছু সু‌খে,
অা‌মি কেঁদে চ‌লি অ‌ঝোর ধারায় প্রিয় মানু‌ষের দু‌খে।
ছাল (স্যার) আমি বলো(বড়) হয়ে সৎ মানুষ হবো”
ইব্রাহিমকে তার স্যার একদিন প্রশ্ন করেছিল “তুমি বড় হয়ে কি হবে? সেই প্রশ্নের উত্তরেই কথাটা বলেছিল সে ।কথায় যথেষ্ট মায়া লুকিয়ে আছে যদিও ‘র’ উচ্চারণ করতেই যত গোল বাঁধে তার। বরাবরই ‘র’ হয়ে যায় ‘ল’ । 
ইব্রাহিম অসম্ভব দুষ্টু । তার দুষ্টুমিকে অপরাধ বলা যায় না কারন তার দুষ্টুমি কাউকে কষ্ট দেয় না, বরং অদ্ভুত এক চঞ্চলতার ছাপে ছাপিয়ে দেয় সবার মন ।কি অসম্ভব চঞ্চলতা আর দুরন্তপনা! অথচ কত সহজ সরল তার মন! কারন তার মনের প্রশস্থতা অপ্রকাশিত ।সে ছোট কিন্তু তাই বলে তার সহজ সরল আচরণ সেতো মিথ্যে নয় বরং সত্যের ছাঁচে গড়া একটি বাস্তবতা ।
কিন্তু ইব্রাহিমের এই চঞ্চলতা মাঝে মধ্যে তার মাকে খুব কষ্ট দিতো ।বারবার বারণ করতো “ইব্রাহিম দুষ্টামি কইরোনা বাবা”।কিন্তু সে নির্বিকার ।হঠাৎ শান্ত হয়ে আবার পরক্ষনেই এটা ওটা নিয়ে হৈ হুল্লোড় শুরু করে ।সংসারের সব দিক সামলে নিয়ে সত্যি অস্থির হয়ে উঠেন মা রাবেয়া। ছেলের এই দুরন্তপনা সইবার মতো সহ্য ক্ষমতা তখন আর থাকেনা ।বাধ্য হয়ে বকা ঝকা করেন ,মাঝে মধ্যে মেরেও বসেন ।কিন্তু পরে আর সইতে পারেন না, তুলে নেন কোলে, এইতো মায়ের মন ।
বয়স সবে মাত্র আট ।একেবারেই কথা শুনতে চায় না ।একদিন ছেলের অবাধ্যতায় খুব রেগে গেলেন ইব্রাহিমের মা রাবেয়া, রাগের মাথায় মা বলে ফেললেন ‘মর, তুই মর”
অভিমানি সুরে ইব্রাহিম বললো ‘দেইখো আমি মইলাই (মইরাই) যাব,আমি মইলা (মইরা) গেলে সেদিন না তুমি লাস্তায় লাস্তায়(রাস্তায় রাস্তায়) বে বে কইলা (কইরা) কাইন্দা বেলাইবা (বেড়াইবা)”।মা রাবেয়ার মনটা ছ্যাৎ করে উঠে ।একটু পরেই তিনি কোলে তুলে নেন ইব্রাহিমকে। 
ইব্রাহিম খুব খেতে পারতো। কতক্ষন পরপর সে খাবে। মেনে না নিয়েও উপায় অন্তর থাকেনা, কান্নাকাটি করে। দোকান থেকে রোজ বাদাম, চানাচুর, চিপস কিনে খাবে। এসব তার চাইই। তাতেও বাঁধ সাধেন না মা রাবেয়া। মা তার খাওয়ার ব্যাপারে যথেষ্ট সতর্ক থাকেন। চাই চাই করলেই সবকিছু সহজে দিতে চাইতেন না, আবার না ও করতেন না। তবে ইব্রাহিমের খালা ছিলেন অন্যরকম। ইব্রাহিমের প্রতি তার ভালবাসা ছিল অবর্নণীয়। মায়ের কাছে একটু অবজ্ঞা পেলেই সে ছুটে যেতো খালার কাছে। মা যা দিতে আপত্তি জানাতো, সেটাতেই সম্মতি ছিল খালার। তিনি লুকিয়ে খেতে দিতেন, আর এ কারনেই খালার প্রতি খুবই দুর্বল ছিল ইব্রাহিম। 
নিম্নবিত্ত এ পরিবারটি ঢাকার উত্তরার তের নাম্বার সেক্টরের একটি খালি প্লটে থাকতো। জমির মালিক প্লটের কেয়ারটেকার হিসেবে তাদেরকে থাকতে দিয়েছেন। ইব্রাহিমের বাবা কাঁচা মালের হকার। স্ত্রী,এক ছেলে আর এক মেয়ের সংসারে শ্যালিকা রাজিয়া থাকছেন বছর দেড়েক ধরে। সদালাপী, সৎ ও নামজী ফারুকের এ নিয়ে অবশ্য আপত্তি ছিলনা কখনোই। বরং সুখের সংসারই বলা যায়।
একদিন খেতে বসে সবাই। মা, বাবা, খালা, ইব্রাহিম ও তার আপু আখি। সবার প্লেটেই মাছ তুলে দেন মা রাবেয়া। ইব্রাহিম যেন আরো চাইছে এমন ভঙ্গিতে মায়ের কাছে চামচ চাইলো। মা বললেন ‘তুই আরো নিতি চাস?’ ইব্রাহিম বললো ‘মা তুমি চামুচটা দ্যাওনা আমাল (আমার) হাতে। অনেকবার বারণ করলেও সে চামচ নেবেই। চামচটা হাতে নিয়ে সে একটা মাছ তুলে দিলো খালার প্লেটে। অবাক হয়ে সবাই কেবল চেয়ে রইলো।
পাশের বাড়ির রাকিব আর আকলিমাকে পড়াতো স্যার। সেখানেই পড়তে যেতো ইব্রাহিম আর আখি। পরতে যেতে তার আপত্তি নেই,তবে মাঝে মধ্যে টিভি দেখতে বসে পড়লে আর উঠতে চাইতো না। বিশেষ করে টিভি সিরিয়াল রবিনহুড। পড়তে যেতে বললে সে বলতো ‘আমি এখন যাব না আমি লবিনহুড দেখব’। পড়তে গিয়ে মাঝে মধ্যে আপত্তি তুলতো ‘ছাল আমাল ঘুম পাইছে, আমি ঘুমিয়ে যাব’।আবার কখনো বলতো ‘ছাল বালিতে মামা আইছে, আমি মামাকে দেখতে যাব’।সত্যিই সে মামাকে দেখতে গিয়ে আদর করে চুমু খেতো মামার গালে।
স্যার সবচাইতে বেশি ভালবাসতেন যে ছাত্রটিকে, সে এই ইব্রাহিম। প্রায়ই তিনি ইব্রাহিমের জন্যে চকলেট ,চিপস নয়তো চানাচুরের প্যাকেট নিয়ে যেতেন। বাসা থেকে স্যারের জন্য খাবার পাঠালে ইব্রাহিমের বেশ খেতে ইচ্ছে হতো, স্যার সেটা বুঝতেন, তাই তিনি ইব্রাহিমকে খেতে বলতেন এবং সে তৃপ্তি সহকারে খেতো। তার মা এসে যদি জিজ্ঞেস করতো ‘কি ব্যাপার স্যারের খাবার কি খাইতে হয় নাকি?’ তখন সে বলতো ‘আমি কি খাইছি নাকি?ছালই তো আমালে খাইতে বলে’। মা রাবেয়া আর কিছুই বলেন না, মুচকি হেসে ফিরে যান।
ইব্রাহিমের ধৈর্য্ খুব কম। বাড়তি পড়ার চাপ সে সহ্য করতে পারতো না, একদম হাপিয়ে উঠতো। দুই হাত ঝাড়তে ঝাড়তে বলে উঠে ‘না ছাল, না ছাল’। কোনোদিন পড়া শিখে না আসলে স্যার একটু মেজাজ দেখিয়ে কিংবা দু একটা মেরে যদি জিজ্ঞেস করেন ‘পড়া শিখে আসনি কেন? ইব্রাহিম চেচিয়ে বলে উঠতো ‘সডি ছাল (সরি স্যার) সডি ছাল’।স্যার বলতো ‘সডি ছাল কি? কান ধরে উঠবস করো’। আর তখনি সে স্ট্যান্ডআপ বলে উঠে দাঁড়াতো, সিট ডাউন বলে বসতো এবং লে ডাউন বলে শুয়ে পড়তো। এভাবে চলতে থাকতো, স্যার বারণ করলেই বরং সে থামতো। ইব্রাহিমের কীর্তি দেখে মাঝে মধ্যে বেশ হাসি পেতো স্যারের কিন্তু বড় মায়াও হতো।
মার খেয়ে সইতে পারে না ইব্রাহিম। অন্যদের কেউ একটু দুষ্টুমি করলেই নালিশ করে স্যারের কাছে। আকলিমা একটু দুষ্টুমি করলেই সে নালিশ করতো ‘ছাল আলকিমা (আকলিমা)দুষ্টামি কলে। এই নালিশটুকুই তার আত্নতৃপ্তির জন্য যথেষ্ট হয়না। রাকিব আকলিমা কিংবা আখি স্যারের হাতে মার খেলে তবেই সে তৃপ্তি পেতো। 
শত আদর আর শাসনের মাঝেও ইব্রাহিমের দুরন্ত মন কখনো কখনো কোথায় যেন হারিয়ে যায়। হঠাৎ সে হাসে আবার হঠাৎ সে চিৎকার করে কেঁদে উঠে। তার চঞ্চল মন যেন স্থির হতে চায় না, এটা নাড়, ওটা নাড়, এটা খাও, ওটা খাও, এই কর, সেই কর করে করে মাতিয়ে রাখে সারাটা প্রহর। রাগে দুঃখে হাপিয়ে ওঠে মা রাবেয়া। একদিন তিনি রেগে গিয়ে জেদ করে ইব্রাহিমের পায়ে শিকল এঁটে দেন। তার দুষ্টুমি কমাতে এ ব্যবস্থা, কিন্তু খানিকের জন্য সে আসহায় হয়ে পড়ে। খুব খেতে ইচ্ছে করে, কিন্তু খাবে কেমন করে সে যে শিকলে বাঁধা। তাই সে খালাকে বললো ‘খালা মাকে বলো, কাল থেকে আমালে খাবালেল(খাবারের)কাছে বাঁনতে ,যেন আমি খাইতে পালি(পারি)।আমাল খুব খিদা পাইছে’।পরে খালা ইব্রাহিমকে খেতে দিলেন। পরদিন আবার একই অবস্থা। মানুষ হয়েও সে এখন খাঁচার পাখি। কারো কাছে সে করুণা ভিক্ষাও করে না, কাউকে একবারও তবু বলে না ‘ছেড়ে দাও আমাকে’। সহজ মনের এই নির্লিপ্ততা কতটা করুণা জাগায়, একটু ভাবলেই টের পাওয়া যায়।
খুব ঘুম পায় ইব্রাহিমের।সে খালাকে বললো “খালা মায়লে বলো আমালে খাটেল (খাটের) পায়াল (পায়ার) লগে বাঁনতে যেন আমি খিদা পাইলে খাইতেও পালি,ঘুম পাইলে ঘুমাইতেও পালি, আমাল খুব ঘুম পাইছে”।পরে খালা তার ঘুমের ব্যবস্থা করে দেন।
মুক্তির প্রয়াসে মানুষ কত হাহাকার করে অথচ ইব্রাহিম কত নিরব নিরুচ্ছল। অসহায় চোখে কেবল চেয়ে চেয়ে সে পৃথিবীর নিষ্ঠুরতা দেখছে।
পরদিন খালার কাছ থেকে টাকা নিয়ে শিকল পরিহিত ইব্রাহিম বন্ধুদের অনুরোধ করে দোকান থেকে মজা(বিস্কুট,চকোলেট, চিপ্স ইত্যাদি) এনে দিতে, কিন্তু কেউ তার কথা শুনল না ।এবার খালাকে অনুরোধ করলে খালা খুলে দেয়, কিন্তু পা থেকে শিকল খুলতে পারেনি সে, খুলেছে খাটের পায়া থেকে। নিরুপায় ইব্রাহিম পায়ে শিকল নিয়েই শিকলটা হেচড়াতে হেচড়াতে দোকানে যায়।খাবার কিনে নিয়ে সে অনেক দিনের ভুখার মত হা করে একের পর এক সব গিলতে থাকে ।খাওয়া শেষ হলে তবেই সে শান্ত হয়।
কয়েকদিন পর পড়তে গিয়ে ইব্রাহিম বললো “ছাল আমি মামাল (মামার) বালি যাব”।স্যার না করেননি ‘ঠিক আছে যেয়ো’।
দুদিন পড়াতে যাননি স্যার । যেদিন গেলেন, দেখলেন আকলিমাদের বাড়িতে কেউ নেই। পাশের বাড়িতে কান্নার আওয়াজ। গিয়ে দেখলেন ইব্রাহিমদের বাড়িতে লোকজনের ভীড়। সবার মধ্যমনি হয়ে শুয়ে আছে ইব্রাহিম।ভীড় ঠেলে ভেতরে ঢুকতেই দেখলেন ইব্রাহিমের নিসাঃড় দেহটা পড়ে আছে। পাশেই মা রাবেয়া, খালা রাজিয়া, বোন আখি। তাদের আর্ত চিৎকারে চারদিক প্রকম্পিত হয়ে উঠছে।বাবা একটু দূরে বাকহারা হয়ে বসে আছেন, আর দুই চোখ গড়িয়ে পড়ছে পানি। স্যার জানতে পারলেন মামার বাড়ি থেকে ফেরার পথে বন্ধুদের সাথে খেলতে খেলতে ঝিলে নেমেছিল, আর তখনি ঘটে বিপত্তি। অবশ্য লোকজন তাকে পানি থেকে উঠিয়ে হাসপাতালে নিয়ে যাচ্ছিল, কিন্তু মাঝপথেই তার জীবনের সমাপ্তি ঘটে। অথচ তখনো কেউ জানতো না ইব্রাহিম থাকবেনা, সবাইকে কাঁদিয়ে সে হঠাৎ হারিয়ে যাবে।
আখি আর খালার বুক চাপড়াতে চাপড়াতে কাঁদতে থাকা, বাবার নির্বাক চেয়ে থাকা আর মায়ের হতচকিত আর্ত চিৎকারে বারবার মূর্ছা যাবার দৃশ্য সত্যি হৃদয় বিদারক! 
মা কি ঘূর্ণাক্ষরেও একবার ভেবেছিল এভাবে ছেলেটা মাকে ছেড়ে, পার্থিব মায়া ছেড়ে চলে যাবে?
উভচর কষ্টের দুপুর থেকে ধীরে ধীরে বহতা সময় থমকে দাঁড়ালো ঝিম ঝিম করা কামরাঙা গাছটার তলায়।
ফিনফিনে ঘিঞ্জি পাতাগুলো গলে ঝিলিক দিয়ে সূর্য রশ্মি অর্ধনগ্ন পেটানো শরীরে উপর উল্কি একে যায়।
সামান্য দূরে সময় পাহাড়ের গা বেয়ে নেমে যায়,
ঝরনার ধ্বনি আর জোছনার শব্দ মিলে অশরীরী এক সংগীত বাজায়।
'চু' মদে যতটা নেশা হয় তার চেয়ে বেশি নেশা ঝরনা থেকে নেয়ে আসা রমনীর শরীর চুইয়ে পরা জলে।
সুপারি গাছের মাচায় বসে নিচে দেখা বয়ে যাওয়া পাহাড়ি ছড়া কিছুটা আকাবাকা জীবনের কথাই বলে। 
কষ্টগুলো সাময়িক গড়পড়তা জীবনের অনুষঙ্গ।
সুখগুলো এখানের অক্সিজেনের মতো প্রাসঙ্গিক।
জীবন এখানে শাব্দিক নয় নীরব বিপ্লব।
একেক প্রানীর শরীরে ভিন্নতর সামাজিক।
এ জীবন সৌখিন, উচ্ছল, গৌরবময়।
প্রকৃতির মতো চির প্রাণময়।
নতুন সকালেও চোঁখ খুললেই দেখি আধাঁর। কান পাতলেই শুনি তীব্র শব্দের কষাঘাত। নাক নিতে পারেনা আর অতিগন্ধোময় বাতাশে বিষীয়ে ওঠেছে সমাজের আশপাশ! শ্যামল সুন্দর ধইত্রী আজ হাফিয়ে উঠেছে। দুষন বিষের জ্বালায় পুড়েঁ খাক হয়ে যাচ্ছে মানব সমাজ, দুষণ মুক্তির নামে চলছে নানান পরিকল্পনা নির্মল সবুজ বাংলা করতে। কিন্তু আমরা অমৃতের পুত্র হয়েও গড়ল গলাদ্ধোক করণ করতে করতে নীলকন্ঠ হয়ে বেঁচেঁ আছি; ধোঁয়া ধুলো পচাঁ মাংস ভেজাল ঔষুধ সব অনায়াসে হজম করছি, বিষময় পরিবেশ আমাদের চারপাশ সেখানে চলছে লড়াই আর লড়াই কিন্তু সমাজে রণভ্রে রণভ্রে যে অসুস্থ সম্পর্কের বিষ হিংস্রতার বিষ ছড়িয়ে পড়েছে সেখানে। আমরা কেমন যেন অসহায় পারিবারিক সুস্থ সম্পর্ক গুলো সার্থপরতায় ঈর্ষার বিষে কেমন যেন ধূষর হয়ে গেছি। অস্থির এক সময় এখন রক্তের স্বাদ পাওয়া শয়তানি করা মানুষ গুলো অ-মানুষের মতো হিংস্রতার বিষ ছড়িয়ে সমাজটাকে পঙ্গু করে দিচ্ছে। বিষময় জীবন যন্ত্রনায় বিদ্ধস্ত মানুষ নিজের অজানতেই নিজেকে শেষ করে দিচ্ছে। মনের গভীরে বাসা বেঁধেছে অ-মানুষি দানবের বিষময় আবাস। পচঁনের বিষ মানুষকে কনো এক সার্থললুপ অ-মানুষ করে তুলছে, আক্ষেপ-হতাশার ক্ষপে ঝড়ে পড়ে মানুষের গলায়। বিষ মুক্তির উপায়ত্ব মানুষের হাতেই! তাইতো সমাজটাকে যতই দেখছি চারিপাশটা ঝাপশা হচ্ছে, বাতাশে উড়ছে শুধু হতাশার ছাই আর ছাই। মহাশূন্য থেকে ধেড় বেশী শূন্যতা বুকে নিয়ে আমৃত্যু সংসয়ের নামে বস্তা পচাঁ ভয় কর্তব্য প্রহরীর অবিরাম পাহারায় চলে রাতদিন খবরদারি। তবু পথচলা আঙ্গুল ধরে নিয়তীকে মুখ ঘুরে ঘুরে হেটেচলা ভাঙ্গাচড়া ভবিষৎদের দিকে। ধূষর নারী নিগ্রর্হের বর্নময় সমাজে কবি তোমার বসন্ত অনুভূতি আজ এখানে ফাঁকাঁ মনে হয়। এই দানব বর্ষে শিশু সন্তানকে ভগ্য করা হয় ছাড় দেওয়া হয় না বয়স্ক নারীদেরও। মানুষ ব্যস্ত বলছি বটে সবাই আমরা বরং ছুটছি, কিন্তু ছুটতে ছুটতে বেশী কৌতুহলি অন্যকে নিয়ে। নিজের মনের আয়নায় তাকে রাঙ্গীয়ে দিতে অন্য পরিচয়ে অন্য ভাবে। তাইতো প্রতিটি সকালে গরম খবরের উত্তেজনায় সচেতন নাগরিক বর্গ হাল্লাবোল স্লোগানে সরব হয়। মত্তো হয় অন্য এক যুব সমাজ গড়তে, তারপর আসে আরো এক সকাল নারী নিগ্রর্হের জন্য অন্য এক চেঁহারা আঁকেঁ। প্রতিবাদের মন ও মিছিল গিয়ে দাড়াঁয় প্রবিত্র মনের আলো হাতে জনোমানুষের অসংখ্য পিঠো স্থানে। নান্দনিক সৈজন্যবোধে নড়েচড়ে বসে প্রশাসন! তবুও লাল ফিতের ফাঁসে আটকে থাকা প্রতিবাদের আওয়াজ থমকে থাকে বিচারে আশায়; কতো জননীর উৎকন্ঠায় বিনিদ্র রজনী কাটে অভিশপ্ত কন্যা সন্তানের চিন্তায়। স্বাধীন স্ব-নির্ভর নতুন ভাবনার পথে দৈড়ের ভাবনাকে এখানেই বিষময় মনে হয়। বুকের ভেতর জাগা হু-হু বালিঝড় চোখে নামা তৃষ্ণার মাঝেও তবুও মনে আশা জাগে! বুকের সকল বিষময়োতার শেষে বুক থেকে ছুড়ে দেওয়া প্রতি নিশ্বাসে, আয়ুর মেয়াদ বাড়বে কনো এক নতুন সকালে। দিন দিন প্রতিদিন সমাজ বিষময়তা থেকে মুক্তো হোক। চেতনার রঙে ফিরুক বিষমুক্ত এক সমাজ, জয় হোক সত্যের চিরন্তর হোক সুন্দরের।
লোকটাকে প্রায় দিন দেখি ইফতারের কিছুক্ষণ আগে বাজারের দিকে চলে যায়। সাধারণত অন্যান্য লোকেরা এসময় বিভিন্ন ব্যস্ততা সেরে বা তাদের কেনা-কাটা সেরে বরং বাজার থেকে বাড়ির দিকে যায়। কিন্তু এই লোকটাকে দেখি মুখে একটা কাঁচা দাঁতন গুঁজে বাজারের দিকে যায়। লোকটা আমাদের পাড়ার নয় বলে তাকে আমি চিনি না। বাড়ির সামনে দিয়ে ক’দিন থেকে রোজই তাকে বিকালের দিকে যেতে দেখছি । মুখে তার চারকে দাড়িও আছে-আন সাইজ। জামা-কাপড় গুলা ভীষণ ময়লা। কিন্তু ঘাড়ের গামছাটা নতুন।‘সবুজ সাথী’র সেই ঢনমনে একটা সাইকেলে চেপে সে ছুটান দেয়। পেছনের বস্তায় কী যে ভরা আছে বলতে পারব না। একেক দিন ঘাস আছে বলে মনে হয় আবার কোনো কোনো দিন অন্য কিছুও আছে বলে মনে হয়। এই বেচারা যে সত্যি কোনো হত-দরিদ্র লোক তাতে সন্দেহ করার কিছু নেই। হতে পারে সারাদিন কোথায় মজুরী খেটে দিনের শেষে সে এই পথে এ ভাবেই সে বাড়ি ফিরে। আর পড়ন্ত বেলার রোদের জাফরানী রং তার মুখে পড়ায় তার ক্ষুধার্থ চেহারায় এক অন্য রকম আবেগ ও অভিব্যক্তি ফুটে ওঠে।
আজ বিকালের কথা বলি- আজ আমি যখন কাঁটাখালীর হাট থেকে বাড়ি ফিরছিলাম তখন লোকটাকে দেখলাম আমাদের মালোপাড়ার মোড়ে। একটা ঝাকসু চুল ওয়ালা চাই মন্ডলের সাথে বিড়ি টানছিল। আর ফক্ ফক্ করে হাসছিল। কি যে গল্প করছিল কে জানে। আমার মেজাজ খাটা হয়ে গেল। সর্বনাশ করেছে এই লোকটাই তো রোজ বিকালে আমাদের বাড়ির সামনে দিয়ে ইফতারের একটু আগে চলে যায়। মুখে থাকে তার কাঁচা দাঁতন। দেখে মনে হয় বেচারার ইফতারের ব্যস্ততা আছে। 
আমি একটু তাড়াতাড়ি করে কাঁটাখালীর হাট থেকে চলে এলাম। আমি খুব আশ্চর্য হলাম কেননা লোকটাকে আজও আমাদের বাড়ির সামনে দিয়ে বাজারের দিকে যেতে দেখলাম। আজও ছিল তার সেই ব্যস্ততা , মুখে সেই কাঁচা দাঁতন। 
আজকে আবার আমার বাজারের মসজিদে বিশেষ দাওয়াত থাকায় আমি বাজারের মসজিদেই ইফতারের জন্য গেলাম। গিয়ে দেখছি সেই লোকটিকে- দেখছি সে ইফতার সামগ্রী নিয়ে সবার সামনে ঠিক মত পৌঁছে দিচ্ছে। সরবৎ , খেজুর, ভেজা বাদাম , ছোলা সব কিছুই। ভাগ্য গুনে লোকটি ইফতারের থালা নিয়ে একদম আমার পাশেই বসল। ইফতারের আর মাত্র দু’মিনিটও নাই। লোকটি এই শেষ মুহূর্তেও একজনের সামনে শরবতের গ্লাস নেই বলে চট করে উঠে গিয়ে তাকে শরবৎ দিয়ে এল । আমি যে লোকটির সাথে দুটো কথা বলব সে সুযোগই পাচ্ছি না। সে এতটাই ব্যস্ত। তারপর ইফতারের সময় হয়ে যাওয়ায় ইমাম সাহেব দোয়া বলে ইফতার করতে বললেন। এবার লোকটি আমার পাশেই বসে তার থাল থেকে একটি খেজুর তুলে নিল। আমি তখন তার কানের কাছে মুখ নিয়ে গিয়ে চুপিসারে বললাম –“কি ব্যাপার ? আপনি তো বেশ মজা শুরু করেছেন? রোজা না থেকে এই ভাবে রোজ রোজ ইফতার করে চলেছেন। মুসলমানদের খাবার সাবাড় করে দিচ্ছেন। খাবার শুরু করার আগে মুসলমানরা শয়তান তাড়াবার দোয়া পড়ে –কিন্তু আপনি এমন এক শয়তান যে, আপনাকে তাড়াবার দোয়া তাদের জানা নেই? আপনি রোজ আসছেন আর ভাগ বসিয়ে দিচ্ছেন। আপনি এতটা নির্লজ্জ? আপনাকে আমি আজ বিকালে দেখলাম না মালোপাড়ার মোড়ে বিড়ি টানতে?”
 Kaljoyee

 

লোকটি আমার কথা শোনার পর কোনো কথা না বলে ওখান থেকে সোজা উঠে চলে গেল। আমি ভাবলাম বেচারা ধরা পড়ার ভয়ে পালাল বোধ হয়। কিন্তু মসজিদের অনেক মুসল্লি বলে উঠল কি ব্যাপার আদলু ভাই আপনি উঠে পড়লেন কেন? আপনি যাচ্ছেন কোথায়? তাদের এই কথায় ছিল ভরপুর আন্তরিকতার টান। ইমাম সাহেব একটি ছেলেকে বললেনও-“দেখ তো বাবা আদলু কোথায় গেল? আজও আবার সেদিনকার মত কোনো সমস্যা হল নাকি?” 
ইফতার রীতিমত শুরু হয়ে গেছে। সবাই তা পুরোদমে চালিয়ে যাচ্ছে। ইমাম সাহেব জানালা দিয়ে ঘাড় বাড়িয়ে দেখলেন যে আদলু মসজিদের অজুখানায় ট্যাপের পানি খেয়ে চুপচাপ বসে আছেন। মন তার ভীষণ বিষন্ন। 
আমি ইমাম সাহেবকে বললাম –“আরে ভাই ও লোকটি ভন্ড- তাকে আমি আজ মালোপাড়ার মোড়ে বিড়িটানতে দেখেছি। ও বাহানা করে রোজ ইফতার করতে আসে। রোজাই করে না! ধরা পড়ার ভয়ে হয়ত পালাল!” 
-‘চুপ করেন ভাই , আস্তে- আর বলেন না।আমি বুঝতে পেরেছি।দেখুন ওর মত ভালো রোজাদার আমার চোখে খুব কম পড়েছে। যাকে আপনি বিড়ি টানতে দেখেছেন তাকে আমরাও বিড়ি কেন আরো বহু কিছু টানতেই দেখেছি। আসলে সেই লোক আর এই লোক এক লোক নয়। এরা আসলে যমজ ভাই।অনেকেই বেচারাকে এই ভাবে প্রায় ভুল বুঝে ফেলে। তখন কি আর করবে- বেচারা কথা বলতে পারে না- বোবা, কালা। 
ইমাম সাহেবের কাছে এই কথা শুনে মনটা আমার ভীষণ খারাপ হয়ে গেল। মসজিদে উপস্থিত মুসল্লিদের কারো বুঝতে বাকি থাকল না যে, আমার কথার কারণে বেচারা লজ্জায় পড়ে আপাতত মসজিদের বাইরে চলে গেছে।লোকেরা তখন আমার দিকেই পিট পিট করে তাকাল। কেউ কেউ বাজে মন্তব্যও করল। হতে পারে লোকটি তার ভাই এর দোষ উৎঘাটন না করার অভিপ্রায় নিয়ে এমনটা করে থাকবে- অর্থাৎ আমার কথার কোনো প্রতিবাদ না করে চুপচাপ বাইরে চলে যাওয়া। আমাকে খুব খারাপ লাগতে লাগল-আমি এতটাই অধম যে, এই দুই যমজ ভাইকে আলাদা করে চিনতেই পারি নি।ফলে তাকে এমন কথায় বললাম যে, সে তার ইঙ্গিত- ইশারা বুঝতে পেরে ওখান থেকে উঠে যেতে বাধ্য হল! আমার কথার দোষেই এটা হল। যদিও এটা আমি বুঝে সুঝে করিনি- তবুও নিজে নিজে খুব লজ্জা পেতে লাগলাম। একজন গরীব ক্ষুধার্ত অসহায় বোবা মানুষ আজ আমার জন্য ঠিক এমন সময় উঠে যেতে বাধ্য হল যখন ইফতারের সময় বাকি আর মাত্র বিশ সেকেন্ড। অথচ সেই বেচারাই আমার সহ আরো সবার জন্য ঘন্টা খানেক আগে থেকে শরবৎ , পেয়ারা , শশা , ভেজা বাদাম , মুড়ি , ছোলা ইত্যাদি সবার সামনে সামনে বেশ সুচারু ভাবে সাজিয়ে গুছিয়ে দিয়েছে!
মুস্তাফিজ নামের ছেলেটিকে আমি ব্যক্তিগতভাবে চিনি না। এই বইটি হাতে পাওয়ার আগে কখনো ওর নামই শুনিনি আমি। অথচ কী অদ্ভুতভাবে ছেলেটির হাত ধরে কতগুলো অচেনা চরিত্রের অন্তরমহলে আমি বাধাহীন ঢুকে যাচ্ছি। ছেলেটি অদ্ভুত ভালো লেখে, নির্লিপ্তভাবে বিষাদের গল্প বলে যায়। 

গল্প-উপন্যাস পড়ার অভ্যাসটা এখন আমার নেই বললেই চলে। যদিও অনেকবছর পর মুস্তাফিজের লেখা বইটি আমাকে ভীষণভাবে টানছে। রাতের খাবার সেরে বইটি পড়তে বসেছি, এখনো উঠতে পারিনি। একটানে পড়ে চলছি। মুস্তাফিজের বই ‘আঁধারে মৃতের অপ্রলাপ।’

মুস্তাফিজ একজন লেখক। মুস্তাফিজের ‘লেখক’ পরিচয়ের সামনে ঠিক কোন সম্বোধনটি ব্যবহার করা ঠিক হবে তা আমি জানি না। আজকাল লেখকদের নামের সাথে নানান ধরণের তকমা বা বিশেষণ থাকে। নবীন, প্রবীণ, অমুক দশক-তমুক দশকের সেরা, সংগ্রামী, উঠতি, সম্ভাবনাময়, সমকালীন সেরা, সেলিব্রেটি ইত্যাদি। এদের মধ্যে অনেকেরই ফেসবুকে লক্ষাধিক ফলোয়ার থাকে। তবে শুনেছি সেলিব্রেটি হোক আর যাই হোক কোনো প্রকাশকই ঝুঁকি নিয়ে এদেশের কোনো লেখকের বই হাজার কপির ওপরে ছাপান না। আর আমি নিশ্চিত মুস্তাফিজের প্রকাশক তার মতো নিতান্ত অপরিচিত লেখকের বই দুই-তিনশ কপির ওপরে ছাপায়নি।

তবে স্বীকার করতেই হবে যে, ছেলেটির লেখা বেশ ঝরঝরে। আরোপিত বর্ণনা, বিশেষণের আড়ম্বর নেই বলেই ওর বইটি পাঠ তরতর করে এগোচ্ছে। তবে প্রথম গল্পটি পড়ার শুরু করতেই আমার কেমন অস্বস্তি হচ্ছিল। গল্পটির নাম-একজন মৃত বালকের আত্মকথন। এই গল্পে গল্পকথকের ভূমিকায় লেখক যেন নিজের মৃত্যুর ধারাবিবরণী দিচ্ছে! কী অদ্ভুত জীবন্ত সেই বর্ণনা!

আচ্ছা ছেলেটি কি গল্পের এই চরিত্রের মতোই মারা গিয়েছিল? নিজের মৃত্যুদৃশ্য কি সে নিজেই অংকন করে গেছে? বইটিতে মোট তেরোটি গল্প সংকলিত হয়েছে। আনলাকি তেরো সংখ্যার মতো, আনলাকি তেরোজন মানুষের গল্প। প্রতিটা গল্পে পৃথক পৃথক চরিত্র অংকন করা হয়েছে। এক একটি গল্প খুব সাদামাটা মানুষকে নিয়ে লেখা। তারা আমাদের আশেপাশের মানুষই কিন্তু তাদের আমরা কখনো বিশেষ পাত্তা দিই না। আমি তবু সেই চরিত্রগুলোর ভেতর ঢুকতে গিয়ে বার বার হোঁচট খাচ্ছি। তবু পড়ছি, পড়তে ভালো লাগছে।

আগেই বলেছি আমি খুব পড়ুয়া মানুষ না। মেসের এই ছোট ঘরে তবু আমার ছোট একটা বুক শেলফ আছে। বাড়ি গেলে প্রতিবারই দুএকটা করে বই নিয়ে আসি। ছাত্রজীবনের টিউশনির টাকায় কেনা কিছু গল্প, উপন্যাসের বই আছে বাড়িতে। নিম্ন মধ্যবিত্ত পরিবারের সদস্যদের শখের বশে কেনা বা উপহার হিশেবে পাওয়া শদুয়েক বইয়ের সংগ্রহ ছিল বাড়িতে। ছোট বোনটার বিয়ের পর সেগুলোতে কেউ আর হাত দিতো না বলে বইগুলো আমি নিজের কাছে নিয়ে এসেছি। যদিও বছর দুই ধরে সরকারি চাকরির আশায় কারেন্ট অ্যাফেয়ার্স আর আজকের বিশ্বের বাইরে তেমন কোনো বই পড়েছি বলে মনে পড়ে না।

অফিসের দু-একটা ফাইলপত্রের সাথে সাথে আমার টেবিলে দৈনিক পত্রিকা, ইংলিশ টু ইংলিশ ডিকশনারি, গোটা পাঁচেক কারেন্ট অ্যাফেয়ার্স, আজকের বিশ্ব শোভা পায়। এখন অবশ্য মুস্তাফিজের ‘আঁধারে মৃতের অপ্রলাপ’ এর আট কপি বই টেবিলের এক কোণায় শোভা পাচ্ছে। বইগুলো যেন এখনো ক্রেতা পাবার অপেক্ষায় আমার টেবিলে থেকে শরীরে ধূলো নিচ্ছে। বইগুলো শেলফে তুলে রাখতে হবে। এগুলোর ক্রেতা এখন আমিই। এই মাসের বেতন থেকে বই বিক্রির বাকি টাকাটা ওয়ালেটে আলাদা করে রেখেছি।

আমি আলতো হাতে বইগুলো ছুঁই। গাঢ় সবুজ রঙের মলাটের হার্ডকভার বই। বইটির লেখক এখন মৃত। গতকাল মুস্তাফিজের মৃত্যুর খবর পেলাম। গত পরশু ছেলেটি মারা গেছে। তন্ময়দার কাছ থেকে শুনেছি অর্থাভাবে প্রায় বিনা চিকিৎসায় মুস্তাফিজ মারা গেছে। 

বইটি পড়া শেষ করে আমি বিছানা ছাড়ি। খাটে শুয়েবসে বই না পড়লে ঠিক আরাম পাই না আমি। রাত অনেক হলো। ঘুমিয়ে পড়তে হবে। দাঁত ব্রাশ করতে করতে আয়নায় নিজেকে দেখে কেমন অদ্ভুত লাগে আমার। মুখচোখ কুঞ্চিত করে খানিকক্ষণ নিজের চেহারা পরখ করি। মুস্তাফিজের ‘বিষলক্ষ্যার ছুরি’ গল্পের প্রধান চরিত্র জোবায়েরের মতো দেখাচ্ছে আমাকে। ডান ভ্রুর ওপরে ঠিক সেইরকমই লাল আঁচিল। চোখের মণি ঘোলাটে; যেন ছানি পড়ছে ক্রমশ। উফফ! এই বই দেখি আমাকে পাগল করে দিচ্ছে!

আমি হুড়মুড় করে টয়লেট থেকে বের হই। কিন্তু কী এক অমোঘ আকর্ষণে আমি ধীরপায়ে পড়ার টেবিলের সামনে এসে দাঁড়াই। ঐ তো বইগুলো। একটি বই হাতে তুলে নিতেই বিদ্যুৎময় একটা অনুভূতি হাতের চামড়া ভেদ করে আমার ঠিক ঘাড়ের কাছে চলে যায়! সেই সাথে ঘরের বৈদ্যুতিক লাইটের আলো তীর্যকভাবে আমার হাতের ওপর পড়ে। আমার কেমন অন্যরকম লাগছে। অনুভূতিটা আমি ঠিক বোঝাতে পারছি না। আমার শরীর শিরশির করছে। তবু বইটি থেকে হাত আর চোখ সরাতে পারছি না।
 Kaljoyee

 


মুস্তাফিজের বইয়ের প্রচ্ছদে গাঢ় সবুজ আয়তাকার একটি ফ্রেমের মাঝে আলো আঁধারিতে একটি ছেলের প্রস্থানদৃশ্য আঁকা। বেশ একটা জীবন্ত ভাব প্রচ্ছদে। যেন ছেলেটি নিজেও জানতো যে ঐ প্রান্তহীন পথে হেঁটে যাওয়া তার জন্য অবশ্যম্ভাবী ছিল। 

রাত প্রায় সাড়ে বারোটা বাজে। এই সময় এই বইটা আমার না ধরলেই ভাল হতো। কিন্তু এই বইটি তো বিশেষ কোনো বই না। তবে কি বইটির লেখকের মৃত্যুসংবাদ পেয়েছি বলে আমার এমন লাগছে? কিন্তু আমার বুক শেলফের বেশির ভাগ বইই তো মৃত মানুষের লেখা। নাহ্ ভুল বললাম! বেশিরভাগ বইয়ের লেখকই এখন মৃত। 

তবে মুস্তাফিজের অর্থাভাবে মৃত্যুর কার্যকারণের সাথে আমার সংযোগ ছিল বলেই কি আজ আমার এই ব্যাখ্যাহীন অনুভূতি হচ্ছে? কিন্তু আমি তো চেষ্টা করেছি। তাহলে? তাহলে কি আমার ওয়ালেটের তিন হাজার টাকাই আমাকে এই অদ্ভুত অনুভূতির স্বাদ দিচ্ছে? টাকাটো তো আমি এখনো পৌঁছাতে পারিনি। কিন্তু এই এতটুকু আস্থাও কি নেই আমার ওপর! বলেছি তো টাকাটা যথাসময়ে পৌঁছে দিবো। ছেলেটি যে এত দ্রুত মারা যাবে তা কি আমি বুঝতে পেরেছিলাম? তবে কেন এই আলো? এই ছায়া? এই রহস্যময়তা?

তন্ময়দার কাছ থেকে আমি মোট দশ কপি বই নিয়েছিলাম। কথা ছিল, বিক্রয়লব্ধ তিন হাজার টাকা বিকাশের মাধ্যমে মুস্তাফিজের স্ত্রীর অ্যাকাউন্টে চলে যাবে। এই বই বিক্রি নিয়ে তো আমাকে আর কম ধকল পোহাতে হয়নি। অবশ্য আমি কুরিয়ারে বইগুলো পাবার পরের দিনই বুঝেছিলাম, এই অচেনা লেখকের বই বিক্রি করে টাকা যোগাড় করা প্রায় অসম্ভব ব্যাপার। 

এই তো মিনিটে মিনিটে টাকা খরচ করার মানুষ সহকর্মী রাহাত ভাইকে এক কপি বই নেবার কথা বলতেই বলেছিল, ‘আরে দুর, দুর, এ কোন না কোন রাইটার, তার জন্য কিনা তিনশ টাকা গচ্চা দিবো! তাছাড়া আমার হাতে একেবারেই কোনো টাকা নেই ছোট ভাই, ক’দিন আগেই শিখাকে ম্যারেজ অ্যানেভার্সারির গিফট হিশেবে আট হাজার টাকা দামের টাঙ্গাইল সফট সিল্ক কিনে দিতে হলো। তোমার ভাবী আবার খুব করে ধরেছে, আজ রাতে বুফে ডিনারে যাবে।’ 

পাশের টেবিল থেকে কণা শুনতে পাচ্ছিল আমাদের কথা, আমি ওকে কিছু বলার আগেই ওর উত্তর পেয়ে গিয়েছিলাম, ‘বড় ভাই মাফ করেন, ওইসব দানছদকাতে আমি নাই। আপনিও ফেরিওয়ালার মতো বই পুশসেল করছেন দেখে আমার কিন্তু বেশ অস্বস্তি হচ্ছে। খবরদার ভাই বসের কাছে আবার যাবেন না এই সব আবদার নিয়ে। এইসব পুওর মেন্টালিটি বস ভীষণ হেইট করেন।’

কণার প্রতি কৃতজ্ঞতা দেখিয়ে আমি যখন বইগুলো টেবিলের ড্রয়ারে রাখছিলাম তখন মনোজ এসে আমার সামনে দাঁড়িয়েছিল। সংকোচের সাথে মনোজ আমাকে বলেছিল, ‘আমাকে একটা দেন স্যার, কিন্যাই নিমু, কাইল পোলাডার মাটির ব্যাংক ভাঙছি, মেলা টাকা হইছিল।’ 

মনোজের কাছ থেকে খুচরোগুলো নিয়ে আমি গুনছিলাম আর নিজেকে আমার ভরদুপুরে গৃহস্থের দরজায় দাঁড়ানো অনাকাঙিক্ষত ভিখেরির মতো মনে হচ্ছিল। তারপর একসময় সেই ঠুনকো আবেগ বাতাসে মিলিয়ে গিয়ে আমার রাগ হচ্ছিল ভীষণ। 

এত অহংকার কেন ছেলেটির! মরতে বসেছে তবু অহংকার যায় না। বই বিক্রির টাকা দিয়ে নিজের অপারেশনের খরচ যোগাবে! যেই না এক লেখক! নিজেকে সে কি মনে করে? হুমায়ূন আহমেদ? মুহাম্মদ জাফর ইকবাল? যেন বাজারে বই নামার সাথে সাথেই তৃতীয় সংস্করণ বের হবে! আমি আলনায় ঝোলানো প্যান্টের পকেট থেকে ওয়ালেটটি বের করি। বই বিক্রির তিন হাজার টাকা আমার ওয়ালেটে বন্দি। কাল সকালে টাকাটা পাঠাতেই হবে। 

টাকাগুলো আবার জায়গামতো রাখতে রাখতে আমি বইগুলোর দিকে তাকাই। নয় কপি বই ঠায় দাঁড়ানো। কেমন উদ্ধত একটা ভঙ্গি ওদের। আমি বইগুলো থেকে চোখ ফেরাতে পারি না। দাম্ভিক মুস্তাফিজের লেখা বইগুলো যেন ওরই মতো দম্ভভরে মাথা উঁচু করে দাঁড়িয়ে আছে। 

উদ্ধত আর বেপরোয়া ভঙ্গিতে বইগুলো দাঁড়িয়েই থাকে আর আমি প্রশ্নবোধক তাকিয়ে ভাবি, যে বইয়ের ক্রেতা শুধু আমি আর মনোজ, সেই বইয়ের লেখকের এত দম্ভ কিসের?
মানুষ হয়ে জন্ম নিলে ভালো কাজের তরে,
আবার আমরা চলে যাবো কাজ ফুরালে নীড়ে।
খালি হাতে এসেছিলে 
খালি হাতে যাবে,
কেন মানুষ দম্ভ করে এই দুনিয়ায় তবে।

দামী গাড়ী দামী বাড়ী কিছুই রবে না,
অহংকারী মানুষগুলো কেন বুঝে না!
নিজে নিজে বড় ভাবা নষ্ট স্বভাব তার,
সুযোগ পেলে হেয় করা লোকগুলোকে সার।

হীন মনা তার স্বভাবে দেখতে মোরা পায়,
জ্ঞানের অভাব থাকার ফলে দম্ভ করে যায়।
দর্পের মোহে এরা যখন অন্ধকারে পড়ে,
পতন তাদের অনায়াসে ধ্বংস করে ছাড়ে।

হিংসা ছেড়ে ভালোবেসে দাঁড়াও লোকের পাশে,
বেঁচে থাকার মহৎ গুণে ব্রতী হবার আশে।
সহজ সরল লোকগুলোকে 
সবাই ভালোবাসে,
সৃষ্টির সেরা মানব সেবায় স্রষ্টার কৃপা আসে।
শ্বশুরবাড়ির যাবতীয় আচার অনুষ্ঠান আমি পারতপক্ষে এড়িয়ে চলি। যেভাবে পারা যায়, নিজেকে সুড়ুৎ করে একটা ফাঁক দিয়ে বের করে আনি। কিছুতেই ফাঁদে পা দিই না।
ফাঁদ মানে প্রকৃত ফাঁদ। যাকে বলে একেবারে মরণ ফাঁদ। 

আমার বউয়ের সাথে আমার বিয়েটা পারষ্পারিক পছন্দের, মানে ঐ লাভ ম্যারেজ আর কী! শ্বশুরবাড়ির লোকজনের ধারণা, আমি পুরাই একটা মাকাল ফল। ওপরটা দেখনদারি হলেও ভেতরটা একদম ফোপরা। 
ফোপরা বলতে আবার নারকেলের ফোপরা ভেবে বসবেন না যেন! ওটা তো তবু খাওয়া যায়। ফেরিওয়ালারা ঘুরে ঘুরে ভ্যানে করে ফেরি করে। অর্থাৎ সেটার খানিক দাম আছে। আমি আর যাই হই না কেন, ফেরি করে দেখানোর বস্তু না। তালাচাবি মেরে সিন্দুকে ঢুকিয়ে রাখতে পারলে বেশ হতো। কারো সামনে আর বের করারই দরকার পড়তো না। এটা আমার শ্বশুরবাড়ির লোকেদের ধারণা আর কী!

আমি হলাম গিয়ে ফাঁপা...পেঁপে পাতার ডাঁটি দেখেছেন? সেটার ভেতরে যেমন ফাঁপা থাকে। একদিক দিয়ে ফুঁ দিলে আরেকদিক দিয়ে বাতাস বেরোয়। আমি হলাম গিয়ে সেই জিনিস! যে যেদিক দিয়ে পারে ফুঁ দিয়ে যাচ্ছে। মনে মনে ভাবছে, অসুবিধা কী! বাতাসই তো বেরোবে। আওয়াজ বের হওয়ার তো আর মুরোদ নেই!

এসব কথা কেউ যে আমাকে বলেছে তা নয়, তবু সবার চোখের দিকে তাকালেই বেশ বুঝতে পারি। কেমন আড়ে আড়ে তাকায় সবাই আমার দিকে। সেই দৃষ্টিতে অবজ্ঞা মেশানো সস্তা কৌতুহল ছাড়া আর কিছু দেখি না। মনে মনে যেন জিজ্ঞেস করছে,
‘কী হে জামাই ছোকরা...আছো কেমন? কাজকর্ম জুটেছে কিছু নাকি শুয়ে বসেই দিন চলে যাচ্ছে? নাকি আজকাল বউয়ের ঘাড়ে চেপে বসেছো?’
মুখে একটু মুচকি মুচকি হাসি লেগে থাকে। চোখে চোখ পড়লেই অপ্রস্তুত হয়ে মুখ লুকাতে ব্যস্ত হয়ে পড়ে। 
এসব সয়ে গেছে এতদিনে। তবে তারপরেও মুখোমুখি হওয়াটা যতদূর সম্ভব ঠেকিয়ে রাখি।

আমার কাজকর্মকে তারা আবার ঠিক ধরার মধ্যে গণ্য করে না। ঠিকাদারী আবার কোনো কাজ হলো নাকি? যেখানে তাদের বড় জামাই, মানে আমার ভাইরা ভাই মাল্টিন্যাশনাল কোম্পানির হর্তাকর্তার লম্বা চওড়া একটা চেয়ার বাগিয়ে বসে আছে... সেখানে ঠিকাদার জামাইয়ের পরিচয় দিতেই তো লজ্জায় মাথা কাটা যায়। কী ভীষণ অপমানের কথা! লোকের দ্বারে দ্বারে কাজের সন্ধানে ঘুরে বেড়ানো জামাই! ছ্যাঁ...তাদের মেয়েটা আর কাউকে খুঁজে পেল না?

তা তাদের মাথা কাটুক চাই ধড় কাটুক, আমার তাতে ইয়েটাও যায় আসে না। 
এই ঠিকাদারীর দৌরাত্ম্য দেখিয়েই যে দু’দুটো ফ্ল্যাটের মালিক হয়ে বসে আছি, সেসব এদের মতো কানাদের চোখে পড়লে তো! তাদের মেয়েটাকে খাওয়াইতে খাওয়াইতে যে আমার সাইজের ডাবল বানিয়ে ফেলেছি, সেটাও তাদের চোখে পড়ে না। এতবড় একটা হাতি সামনে দিয়ে আসা যাওয়া করছে, তখন তাদের মুখে আওয়াজ নাই। শুধু আমার মতো নিরীহ পিঁপড়াকে দেখলেই তাদের গলা চুলবুল করে। যত্তসব! 

আমার বৌ শাহানা...ধনীর ললনা। শাকভাত ছোট মাছ এসব আবার তার পেটে সহে না। তার জন্য বাজার থেকে বড় বড় রুই কাতলা কিনে আনি। নিত্য নতুন রেস্টুরেণ্টে খাওয়াইতে নিয়ে যাই। মাসে অন্ততঃ দু’বার বসুন্ধরা শপিং মলের চার তলায় ঘুরতে নিয়ে যাই। চার তলায়...মানে ঐ যে সব জুয়েলারির দোকানগুলো যেখানে গাঁট হয়ে আখড়া গেড়েছে।

আমার বৌ ঘুরে ঘুরে আংটি, চুড়ি, কানের দুল পছন্দ করে বেড়ায়। দরদাম করে ছেড়ে দিলে একটা কথা ছিল। কিছু না কিছু প্রতিবারই তার পছন্দ হয়ে যায়। ভেটকি মাছের মতো ফুলে থাকা মুখে সেসব কানের দুল কী শোভা বর্ধন করে, এই কথা আমাকে জিজ্ঞেস না করাই ভালো। বিয়ের আগে তবু চেহারাতে একটা খোলতাই ছিল। ভেবেছিলাম, ধনীর দুলালী...সাথে এই খোলতাই টুকু বাড়তি পাওনা। তাই দেখে শুনে ঝুলে গিয়েছিলাম। ঝোলাতেও বেশি বেগ পেতে হয়নি।
এখন না আছে সেই বীণা...আর না বাজে সেই বাঁশরী! সবই আমার অদৃষ্ট!

বৌয়ের কাজ বলতে শুধু ফেসবুকে টাইট হয়ে বসে থাকা আর ঘণ্টায় ঘণ্টায় ছবি পোস্ট মারা। আমি রেস্টুরেন্টের খাবারের বিল মেটাই আর সে ফেসবুকে ‘চেক ইন’ করে। মুখের কাছে মোবাইল নিয়ে এসে স্পাউট করে। মাঝে মাঝে আমাকেও করতে হয়। বড়লোকের মেয়ের মর্জি। মর্জিমাফিক না চললে তো আবার মুশকিল।

হাতির সাথে বসে থাকা তার গোবেচারা স্বামীকে দেখে ফেসবুকে লোকজন হাস্যরসাত্মক কমেন্টের তুফান ছুটায়ে দেয়। টুংটুং শব্দে ক্রমাগত নোটিফিকেশন আসতে আসে। বৌ দাঁত কেলায়ে সেগুলো চেক করতে করতে আমাকেও কিছু কিছু দেখায়।
‘এই দেখ দেখ, ইকবাল ভাই কী কমেন্ট করছে...হি হি...লিখেছে...দেখ বেচারা জামাই আবার...হি হি ...থাক তুমি শুনলে কষ্ট পাবা। তবে নীচে আরেকটা ভালো কমেন্ট করেছে। লিখেছে, চেক লাগবে শ্যালিকা? লাগলে বল, সঙ্কোচ কর না।’

আমার গা জ্বলে গেল। এই ইকবাল হারামীটারে আমি দুই চক্ষে দেখতে পারি না। আরে...ঐ ব্যাটাই, যার কথা বলছিলাম। আমার ভাইরা ভাই। ব্যাটার বড় বড় কথার তোড়ে জলোচ্ছ্বাস হয়ে যায়। ফুটানি দেখলে অস্থিমজ্জা সমেত জ্বলে যায়। বড় চাকরি করে দেখে দুনিয়ার রঙ মনে হয় ঠাউর করতে পারে না।
ব্যাটারে যদি আচ্ছামত একটা ডলা দিতে পারতাম!

আমার গায়ে পাঁচশো ভোল্টের বিদ্যুৎ চালায়ে দিয়ে বৌ বলতে লাগলো, 
‘লিখে দিই, দিয়া যান চেক। তাইলে কাল আরেকটা নতুন রেস্টুরেন্ট...কী বল?’

আমি নিরীহ মুখে বললাম,
‘আজকের খানার পরে দু’দিন রেস্ট নিবা না? পরিস্থিতি কী হয় সেটাও তো দেখা দরকার। পেট বেশি গরম হয়ে গেলে আবার ছুটাছুটির ব্যাপার আছে। আল্লাহ আল্লাহ করে তিন চারদিন পার হোক, তারপর না হয় চেকটা নিও।’

বৌ আমার কাছে সস্তামার্গীয় কথাবার্তা শুনে অভ্যস্ত। এসব উচ্চমার্গীয় কথা সে বুঝতে পারলো না। মুখের হাসি না টলিয়েই বললো,
‘তাইলে তাই করি। এক সপ্তাহ পরেই চেকটা পাঠাইয়া দিতে বলি। উফ! জোশ একটা কাজ হইছে আজকের ছবিটা দিয়া!’
আমি মুখটাকে শুঁটকী মাছের মতো করে কোকাকোলার গ্লাসে চুমুক দিতে লাগলাম। খিদেটা যেটুকু ছিল, সেটুকুও মরে গেছে ইতিমধ্যে। 
বৌয়ের সাথে এলে বিলের চিন্তায় এমনিতেই খিদে কমে যায় আমার। আজ মাঝখানে ভাইরা ভাইয়ের এই টিপ্পনিভরা চেকের প্রস্তাবে সেটা একেবারেই নাই হয়ে গেল। মনে মনে ষড়যন্ত্রের নীলনকশা এঁকে চললাম। একদিন না একদিন আমি এই ব্যাটার ইজ্জতের ফালুদা বানিয়ে খাবোই খাবো!

আমাদের এই রেস্টুরেন্ট যাত্রার দু’সপ্তাহের মাথাতেই আবার শ্বশুরবাড়িতে দাওয়াতের ডাক পেলাম। পিঠা খাওয়ার দাওয়াত। এদের লেগেই থাকে! কিছু একটা ছুঁতো পেলেই খাওয়াখাওয়ি। আর তার ফল হিসেবে সাইজে কেউই আমার অর্ধাঙ্গিনীর চেয়ে কম যায় না। দরজা কেটে ঘরে ঢুকতে হয় এমন অবস্থা!

শত বাহানা দেখিয়েও পার পেলাম না এই যাত্রায়। বৌ কাঁদোকাঁদো মুখে বললো,
‘আপা প্রতিবার দুলাভাইকে নিয়ে এসে কত রঙঢঙ করে! আর তুমি খালি আমাকে এভোয়েড করে চল। আমার বাবার বাড়ির কোনোকিছুতেই তুমি যেতে চাও না!’

এমন সরাসরি অভিযোগে আর কিছু বলার থাকে না। অগত্যা বেজার মুখে যুদ্ধে যাবার প্রস্তুতি নিতে লাগলাম। 
শ্বশুরবাড়ি যাওয়া আমার কাছে যুদ্ধে যাওয়ারই সামিল। নানাদিক থেকে তীর বর্শা গোলা বারুদ ছুটে আসতে থাকে। আমি অসহায়ের মতো সেসব ঠেকাতে থাকি। বৌ তো বাপের বাড়িতে পা দেওয়া মাত্রই আমাকে ভুলে যায়। স্বজাতিদের পেয়ে আমার কথা আর তার মনেই থাকে না।

এবারও তার ব্যতিক্রম হলো না। বাড়িতে পা দেওয়া মাত্রই সে কাকে দেখে যেন ‘ওহ মাই গড’ বলে উল্কার বেগে হারিয়ে গেল। আমি গোবেচারার মতো পেছনে পড়ে রইলাম। বাড়ির সবাই তখন বড় জামাইয়ের পাতে দুধপুলি তুলে দিতে ব্যস্ত। 

আমি এসে স্ব উদ্যোগে চেয়ার টেনে বসলাম। শ্বশুর সাহেবকে কদমবুছি করতেই শশব্যস্তে বলে উঠলেন,
‘ওহ হো...এসে পড়েছো...থাক থাক আবার সালাম কেন? নাও পিঠা নিয়ে খেতে শুরু কর।’
বলতে বলতে তিনি ব্যস্ত ভঙ্গিতে অন্যদিকে সটকে পড়লেন। ঠিকাদার জামাইয়ের পেছনে বেশি সময় নষ্ট করার প্রয়োজন দেখলেন না।

কেউই আগ বাড়িয়ে এসে আমার প্লেটে পিঠা তুলে দিল না। আমি নিজেই চুপিচুপি চোরের মতো পিঠা তুলে খেতে শুরু করে দিলাম। তাড়াতাড়ি খাওয়া শেষ করে এখান থেকে বেরুতে পারলে আমিও বাঁচি, আমার ইজ্জতও বাঁচে! গুষ্টি কিলাই শ্বশুরবাড়ির!

খাওয়ার টেবিলে একটু উত্তেজনা বিরাজ করছে এখন। শাশুড়ি চোখ বড় বড় করে দুবাই থেকে তার নতুন কিনে আনা পাথর বসানো কানের দুল হারিয়ে যাওয়ার গল্প শোনাচ্ছেন। আমার বৌ, শালা শ্যালিকা এমনকি আমার ভাইরা ভাই ইকবালও পাশে বসে গভীর মনোযোগে সেই গল্প শুনছে। গল্প শোনার ফাঁকে ফাঁকে আমার প্রতি তাদের শ্যেন দৃষ্টি দেখে মনে হতে লাগলো, দুলটা বুঝি আমিই সরিয়েছি!

ঠিক এমন সময়েই বেরসিকের মতো আমার ফোনটা বেজে উঠলো। হাতে নিয়ে দেখলাম সরকারি অফিসের এক এক্সিকিউটিভ ইঞ্জিনিয়ারের ফোন। গতমাসে একটা কাজ দেওয়ার প্রতিশ্রুতি দিয়েছিল। দিব দিচ্ছি করেও ঝুলিয়ে রেখেছিল। এই মাসের শুরুতেই মালপানির বন্দোবস্ত করে দিয়ে তক্কে তক্কে ছিলাম। আজ যখন নিজে থেকে ফোন দিয়েছে, তার মানে উপঢৌকন পছন্দ হয়েছে। 

এখন এই জায়গায় বসে কাজের কথা বলা যাবে না। উঠে ডাইনিং রুমের পাশের বারান্দাটাতে চলে গেলাম। কেউ লক্ষ্য করলো বলে মনে হলো না। আমিও আরাম করে কাজের আলাপ সেরে নিলাম।
বারান্দা থেকে ফিরতে যাচ্ছি এমন সময় মনে হলো মেঝেতে একদলা ছাইয়ের মধ্যে কী যেন চকচক করছে। 

নীচে ছাই কেন রাখা হয়েছে সেটা না বুঝতে পারলেও মাথার মধ্যে ধাঁই করে একটা সম্ভাবনা উঁকি দিয়ে গেল। ঐ চকচকে জিনিসটা আমার শাশুড়ি আম্মার পাথর বসানো দুল না তো! আমি যদি সেটা উদ্ধার করে তার হাতে দিতে পারি তাহলে তো রাতারাতি হিরো বনে যাবো! শ্বশুরবাড়িতে সম্মান ফিরে পাওয়ার এটাই একটা মোক্ষম সুযোগ। এই সুযোগ কিছুতেই হাতছাড়া করা যাবে না।
 Kaljoyee

 


সাত পাঁচ কিছু না ভেবে উবু হয়ে বসে সোজা সেই ছাইয়ে হাত ডুবিয়ে দিলাম। চকচকে জিনিসটার এক প্রান্ত ধরে টান মারতেই বুঝলাম সাধারণ এক রাঙতা কাগজের একটা কোনা বের হয়ে আছে। বিশেষ কিছুই নয়। কিন্তু আমার হাতে যে আঠালো জিনিস মেখে গেল তা নিয়ে এখন আমি ভেতরে আবার কীভাবে ঢুকবো, সেই চিন্তাতেই অস্থির হয়ে গেলাম।

মেঝেতে কীসের যেন বিষ্টাকে ছাইচাপা দিয়ে রাখা হয়েছে। আমার হাত গিয়ে পড়েছে সোজা সেই ছাইমাখা বিষ্ঠায়। 
হাত গুটিয়ে বেকুব হয়ে বসে ভাবতে লাগলাম এখন কী করবো! 

এমন সময়ে মিউ আওয়াজ শুনে তাকিয়ে দেখি সাদা ধবধবে চেহারার এক বেড়াল বেজায় আনন্দে আমার ভগ্নদশা দেখছে। শ্বশুরবাড়িতে যে বিড়াল পোষে এটাই তো আমার জানা ছিল না!

এখন আমার পরবর্তী করনীয় কী দ্রুতগতিতে ভাবতে লাগলাম। নিকটতম বাথরুমে ঢুকতে হলেও আমাকে ডাইনিং টেবিল পার হয়েই যেতে হবে। এই বিষ্টামাখা হাত নিয়ে আমি সেই পুলসিরাত কীভাবে পার হবো?

ভাবতে ভাবতেই দেখি কোন ফাঁকে যেন আমার ইঁচড়ে পাকা শ্যালিকা এসে হাজির হয়েছে বারান্দায়। আমাকে মেঝেতে ছাইমাখা হাতে বসে থাকতে দেখেই বেরসিকের মতো চেঁচিয়ে উঠলো,
‘এ মা, দুলাভাই আপনি বিড়ালের হাগুতে হাত দিয়েছেন? এঃ হে! আপুনি দেখে যাও...দুলাভাই কী করেছে!’
আমি মনে মনে প্রমাদ গুনলাম। এমন পরিস্থিতিতেই বুঝি বলা যায়, ‘হে ধরণী দ্বিধা হও...আমি প্রবেশ করি তোমার অতল গহবরে!’

বাতাসের বেগে চাউর হয়ে গেল কথা। বৌ আবারো কাঁদোকাঁদো মুখে বলে উঠলো,
‘তুমি এই জিনিসে হাত দিয়ে দিলা? কেন? আর কিছু পেলে না হাত দেওয়ার জন্য?’

বৌ আমার হাতকে তার আঁচলের পেছনে লুকাতে বললো। আমি আর কথা না বাড়িয়ে চুপচাপ তার নির্দেশ পালন করলাম। অকাজ একটা হয়ে গেছে। এখন বৌ যদি ফাঁকি ঝুকি মেরে ইজ্জতের কিছুটা বাঁচাতে পারে।
এভাবে লুকিয়ে ছাপিয়ে বৌ আমাকে নিয়ে চললো বাথরুমের উদ্দেশ্যে। 

ডাইনিং টেবিলে বসে থাকা প্রতিটি চোখ এখন আমার দিকে তাক করা। ডাইনী শ্যালিকা পুরো হাটে একেবারে হাঁড়ি ভেঙে দিয়েছে। কেউ কেউ উঁকিঝুঁকি মেরে আমার হাতের চেহারা দেখার চেষ্টা করছে।

শাশুড়ি এতক্ষণে আমার দিকে মনোযোগ দেবার সময় পেলেন। মুখখানাকে হাঁড়ি বানিয়ে বললেন,
‘ছাইয়ের মধ্যে কি কিছু খুঁজছিলে নাকি? হুলোটা যখন তখন যেখানে সেখানে অকাজ করে রাখে। সবসময় কাজের মেয়েগুলো পরিষ্কার করতে পারে না। তাই ছাই চাপা দিয়ে রেখেছিল। তুমি সেই ছাইয়ে কী মনে করে হাত দিয়ে দিলা?’

এবার মুখ খুললো আমার জানের দুশমন ভাইরা ভাই ইকবাল। বিটকেলে মুখটাকে আরেকটু তেতো বানিয়ে তাকে চিনির গুঁড়া মিশিয়ে দিয়ে বললো,
‘আহা! সব ছাইয়েই কি অমূল্য রতন মেলে ভায়া?’

একটা হাসির ঝড় উঠলো। আমার বৌয়ের মুখটা আরেকটু কাঁদোকাঁদো হয়ে উঠলো। মনে মনে বললাম,
‘দাঁড়া ব্যাটা! এর শোধ যদি না তুলছি তাহলে আমি আমার বাপের পোলাই না!’

শ্বশুরবাড়ি থেকে বেইজ্জত হয়ে আসার পরে মনমরা হয়ে মাস দুয়েক কাটিয়ে দিলাম। বৌকে নিয়েও কোথাও বের হই না। শোকের মাত্রাটা এত তীব্র যে বৌও এটা নিয়ে বেশি চাপাচাপি করে না।

মাস দুয়েক পরে একদিন হোটেল শেরাটনে গেছি এক রাঘব বোয়ালকে কব্জা করতে। এই মালটাকে পটাতে পারলে একটা সাঙ্ঘাতিক দাঁও মারা যাবে। বিদেশী পয়সার আমদানি আছে। একবার কাজ হাসিল হলেই টাকাই টাকা! ছোটখাট সরকারি অফিসারদের পেছনে কয়েকবছর না ঘুরলেও চলবে।

আমার হাতে একটা ব্রীফকেস। পার্টি এখনো আসেনি। এয়ারকন্ডিশন্ড লবিতে বসেও ঘামতে লাগলাম। আসার কথা বলেও ফস্কে গেল না তো! হয়ত অন্য কাউকে ইতিমধ্যেই সেট করে ফেলেছে।

বসে বসে বড় হোটেলের ঠাঁট দেখছি, এমন সময় চোখ গিয়ে পড়লো বেশ খানিকটা দূরে রাখা একটা টেবিলে। আরে! এ যে দেখি আমার ভাইরা ভাই! সাথে একটা কচি লাউয়ের মতো নরম বালিকা। আমার ভাইরা ভাই হাত নেড়ে নেড়ে কী যেন বোঝাচ্ছে আর মেয়েটি খিল খিল করে হাসতে হাসতে একেবারে তার গায়ের ওপরেই লুটিয়ে পড়ছে।

আমি রাঘব বোয়ালের কথা কিছুক্ষণের জন্য ভুলে গেলাম। কী সিনেমা চলেছে ওখানে এটা তো আমাকে জানতেই হবে! এমন সুযোগ কি সবসময় আসে?
হাঁটি হাঁটি পায়ে এগিয়ে গেলাম সামনে। একেবারে সেই টেবিলের সামনে গিয়ে গলা খাঁকারি দিয়ে বলে উঠলাম,
‘আরে ইকবাল ভাই যে! অফিসের কাজে এসেছেন নাকি?’

চমকে উঠে আমাকে দেখেই কিছুক্ষণ হতবুদ্ধি হয়ে তাকিয়ে থাকলো আমার ভাইরা ভাই। তার চেহারার নাখোশ ভাব আমার নজর এড়ালো না। ঠিক ধরেছি! ডালের মধ্যে কালো কিছু একটা নিশ্চয়ই আছে!

চেহারার ভ্যাবাচ্যাকা ভাব দ্রুতই কাটিয়ে উঠে ব্যাটা উল্টো তার স্বভাবসুলভ গুঁতা মেরে বললো,
‘আরে কী খবর ভায়া? তুমি এখানে? কেউ সাথে করে নিয়ে এসেছে নাকি?’
আমি সেই গুঁতা খেয়েও বিশেষ গা করলাম না। মোষের সামনে লাল কাপড় ঝুলালেও সে গুঁতা মারতে আসে। আর লাল কাপড় তো এখন আমার হাতে। দেখবি ব্যাটা কেমন মজা!

‘জি ভাই, পার্টি সাথে করে নিয়ে এসেছে। তা আপনি কাকে সাথে করে নিয়ে এসেছেন? আলাপ করাবেন না?’
নিতান্ত অনিচ্ছাসহকারে মেয়েটার দিকে ফিরে তেতোমাখা মুখে ভাইরা ভাই বললো,
‘ও হচ্ছে জুলি, আমার প্রাইভেট সেক্রেটারি। আর জুলি... ইনি আমার শ্যালিকার হাজবেণ্ড। এই...ছোটখাট ঠিকাদারির কাজ করে আর কী!’

জুলি তার বসের কথার প্রথম অংশটুকু শুনে সম্ভ্রম মাখা চোখে তাকিয়েছিল আমার দিকে। শেষ অংশটুকু শুনেই দপ করে নিভে গেল। গা ছাড়া ভাবে একটা সালাম জাতীয় ভঙ্গি করেই অন্যদিকে মনোযোগ ঘুরিয়ে নিল।

আমি মনে মনে ছড়া কাটলাম,
‘জুলি...সদ্য ফোটা কলি...
তোমারে ক্যামনে ভুলি?
তুমিই যে আমার বারুদের গুলি!’

আরো কিছুক্ষণ কথা বলার ইচ্ছে ছিল। এক বেয়ারা এসে খবর দিল, কেউ নাকি আমার খোঁজ করছে। বুঝলাম পার্টি এসে গেছে। অগত্যা সরে পড়তে হলো।

পার্টি আসেনি। অন্যদিন দেখা করবে বলে মেসেঞ্জার মারফত মেসেজ পাঠিয়েছে। আমি পাল্টা মেসেজ দিয়ে আবার ভাইরা ভাইয়ের সন্ধানে এসেই দেখি, পাখি ফুরুৎ!
মনটা খারাপই হলো একটু। এতবড় একটা সুযোগ এভাবে হাতছাড়া হয়ে গেল!

একটা ছোকরা মতো বেয়ারাকে সেই টেবিল পরিষ্কার করতে দেখেই মাথায় একটা বুদ্ধি এলো। হাতে কড়কড়ে কিছু নোট গুঁজে দিয়ে বললাম,
‘এখানে যারা এতক্ষণ বসে ছিল তারা কি এখানকার নিয়মিত কাস্টমার?’
বেয়ারা টাকার পরিমাণ দেখে দাঁত বের করে ফেললো। বলতে বিন্দুমাত্র দ্বিধা করলো না। মুখ নামিয়ে নীচু গলায় বললো,
‘জি স্যার। নিয়মিত কাস্টমার। প্রতি মাসে কয়েকবার করে আসে।’

খুশিতে আমার বগল বাজাতে ইচ্ছে করলো। আমিও গলার স্বর খাঁদে নামিয়ে বললাম,
‘সাথে কি এই মেয়েটাই থাকে?’
‘জি স্যার, ইনারা দুজনেই আসেন।’
‘গল্প গুজব করেই চলে যায়?’

বেয়ারা এবার তার হাতের দিকে আবার তাকালো। এই টাকাতে আর বেশি খবর দেওয়া যুক্তিযুক্ত হবে কী না সেটাই ভাবছে বোধহয়। আমি কিছুমাত্র দ্বিধা না করেই আরো কয়েকটা নোট গুঁজে দিলাম তার হাতে। এবার সে জানালো,
‘না স্যার। উনারা একটা রুমে গিয়ে সময় কাটান। উনাদের ফিক্সড একটা রুম আছে। প্রতিবার সেই রুমেই যান।’

আমি হোটেল থেকে বেরিয়েই আর সময় নষ্ট করলাম না। আমার বৌকে ফোন দিলাম।
‘শুনেছো আজ তোমার দুলাভাইকে দেখলাম শেরাটন হোটেলে। সাথে একটা মেয়ে ছিল। নাম জুলি। উনার নাকি প্রাইভেট সেক্রেটারি। মাঝে মাঝেই নাকি আসেন এখানে। সেরকমই শুনলাম।’

আর কিছু বলার দরকার নাই। এখন শুধু সময়ের অপেক্ষা। খবর এফএম রেডিওতে প্রচার করে দিয়েছি। বাদবাকি কার্যক্রম এখন সেখান থেকেই পরিচালিত হবে।
হলোও তাই। পাঁচ মিনিটের মাথায় আমার বৌয়ের বড় বোনের ফোন পেলাম। খুঁটিনাটি সব কিছু শুনে নিয়ে বললো,
‘আমি যাচ্ছি। তুমি কি আছো?’
আমি হোটলের কাছেই ছিলাম। তবু মিথ্যা কথা বললাম।
‘এঃ হে আপা! আমি তো বেশ অনেকক্ষণ হয় বেরিয়ে এসেছি। তবে দুলাভাই হয়ত এখনো আছেন। আপনি ৩০৪ নাম্বার রুমটাতে খোঁজ করে দেখতে পারেন। খুব বেশি দেরি করবেন না। একটু তাড়াতাড়ি রওনা দেন।’

আমার বৌয়ের বড় বোন হিসহিস করে বললো,
‘আমি গাড়িতে উঠে পড়েছি।’
আমার ভাইরা ভাইয়ের বাসা খুব বেশি দূরে নয়। জ্যামে না পড়লে আধা ঘন্টার অনেক আগেই চলে আসতে পারার কথা।

এরপর বেশ কয়েক সপ্তাহ পেরিয়ে গেছে।
আমার শশুরবাড়িতে এখন আমার বেজায় খাতির। লুচ্চা জামাইয়ের আকাম কুকাম ধরিয়ে দেওয়ার জন্য আমার পদমর্যাদা বেশ কয়েক ধাপ বেড়ে গেছে।
ভাইরা ভাই ইকবাল সাহেব এখন চোরের মতো শশুরবাড়িতে আনাগোনা করে। শালা শালি আমার বৌ কেউই আর তার দিকে ফিরেও তাকায় না। তাদের বড়বোন গিয়ে হাতে নাতে দু’জনকে ধরেছে। ইকবালের কলার চেপে ধরে রাখা তার আর পাশে ওড়না দিয়ে ঘোমটা দেওয়া জুলির লাজনম্র ছবি এক নিউজপেপারের ব্যাক পেজেও চলে এসেছে। দুজনকে পুলিশে ধরিয়ে দেওয়ারও ইচ্ছে ছিল আমার বৌয়ের বড় বোনের। শশুর মশাই শেষমেষ ক্ষ্যান্ত করেছেন। ঘরের ইজ্জতের ব্যাপার!

ঘরের ইজ্জতের কথা চিন্তা করে ভাইরা ভাইয়ের ইজ্জতের যেটুকু টিকে ছিল সেটুকু ফেরত দেওয়া হয়েছে। তবে সে এখন দুধভাত। তার কথার আর দামই দেয় না কেউ! কথা তো কথা, ব্যাটা এতকিছুর পরে শ্বশুরবাড়িতে আসে কীভাবে কে জানে!

এতদিন অনেক গুঁতা খেয়েছি। সেসবের জ্বালা এখনো ভুলিনি। 
শশুরবাড়ির আরেক দাওয়াতে একদিন মওকা পেয়ে ভাইরা ভাইকে একটা উল্টা গুঁতা দিলাম।
‘কী দুলাভাই্‌...দেখলেন তো? এজন্যই বুঝলেন...এজন্যই আমি ছাই দেখলেই হাত ডুবিয়ে দিই।
ময়লা থাকলেও থাকতে পারে! আবার... বলা তো যায় না...অমূল্য রতন থাকলেও থাকতে পারে!’
অবসাদপূর্ণ ক্লান্ত শরীর-
চলছে নীরব-বিচ্ছিন্ন ভাবে
সারাদিন সারারাত...
দৃপ্ত প্রত্যয় দৃঢ় কন্ঠে
চলতাম পথ এতদিন
সুন্দরের খোঁজে-
নতুনত্ব আবিষ্কারের নেশায়
অসাধ্য সাধন করব বলে ...
তোমার কাছেই ছুটে আসি বারেবারে
বেসুরো শব্দের কম্পন
কাঁটাতারের গায়ে লেগে থাকে দীর্ঘশ্বাস
তা র প র ও...
রৌদ্দুর উঠে, চাঁদ হাঁসে
তুমিও হাসো...রহস্যময় সেই হাসি
তা
ও
আমার কাটে বিষন্ন বিকেল
দাউ দাউ করে জ্বলছে যে আগুন
দেখেছো কি তার দম্ভ?
পরিণামে সে
পাচ্ছে যে ছাই
হোক গিয়ে যতো লাগুক সে
মিষ্টি ফাগুনেও 
যত্রতত্র,, 
অগ্নিকান্ড করে সব পন্ড
যদি রাখি মনে কোনো দম্ভ
আমার জিত সে করবেই যে
ছাই
আর যদি সাথে থাকে
হিংসার ন্যায় কেরোসিনের
পাত্র,
আমার অনেক অহংকার,
আমি ছাড়ি খুব হুংকার! 
পুকুর ভরা জল
গাছে ঝুলে ফল! 
আমার আছে অনেক ধন
আছে শক্তি আছে জন! 

আমার বড় চাকরি আছে
কতো লোকে ঘুরে পিছে!
আমি মস্ত বড় মাওলানা
তর্ক করে তুমি পারবে না! 
আমি বাতিল রোধী, আমি খাটি
পায়ে জুতা সদা, নাহি মাটি! 

আমি ইমাম, আমি মুয়াজ্জিন,
নাহি ডরি অশরীরী জিন! 
আমি অনেক জানি
আমি রাসূল মানি! 

আমি উকিল, মোক্তার, আমি ডাক্তার,
আমি বিসিএস, কৌশলী,ব্যারিস্টার! 
আমি নেতা, আমি কোটিপতি,
বিপদে আমার নাহি গতি! 

আমি গরীব, ধার ধারি না কারও,
মরণের ভয় করি না একবারও! 
আমার আছে হোন্ডা, গুন্ডার মতো চলি,
সত্য বলি না আমি, সদা মিথ্যা বলি! 

আমি  আমি ব্যাংকার,
আমার অনেক অহংকার!
তাদের কৃতিত্ব তোমরা করনা কেন স্বীকার!
তবুও কেন বল এ সম্পদ, গড়া আমার।
একবার কি দেখেছো ভেবে?
এ সম্পদ হলো তোমার কীভাবে?

অবশ্যই তোমার হাতে গড়া নয়,
পরিশ্রমে তারা সম্পদ গড়ায়।
তার ফলে দাও কিছু অর্থ,
মনে করো কি এটাই যথার্থ?

তাদের সমন্বয়ের কাজের ফলে,
এ বিপুলা চলে।
কুলি,ভ্যান চালক,চাষা,
হঠাৎ ভুল হলে,দাও গালি নানা ভাষা।

কৃতিত্ব তাদেরই সবে,
একবার কি দেখেছো ভেবে?

তুমি টাই,কোট-প্যান্ট পরা অফিসার,
মনের দুয়ার দিয়ে ভেবে দেখো একবার
প্রতিদিন অফিসে যাও গড়িতে,
ড্রাইভার রাখা আছে তাতে।

তুমি নিজে চালাইতে পারো না গাড়ি?
তবে কেন তুমি দম্ভে দাও পাড়ি!
কেন তুমি দেখ তাদের হেয় চোখে,
তারা পারে না শুধু দাঁড়াতে রুখে।

তুমি যদি হতে এদের মত কুলি,
তবে বুঝতে পারতে কষ্টের ঝুলি।
সৎ জীবনকে গড়ো 
মিথ্যে আভিজাত্য ছারো,
করোনা অনুসন্ধিৎসা 
মিথ্যে পাশ্চাত্য শিক্ষার।

কঠিন এ পৃথিবী যেখানে,
কেউ কাঁদে, কেউ বা আবার হাসে,
কেউ আবার অন্যকে কাঁদিয়ে 
অহংকারের ভেলায় ভাসে। 

এ পৃথিবী যেন ফুল হারা
এক তপ্ত মরু
যার মিথ্যে আভিজাত্যের বলে
ভেঙ্গে গেছে মেরু।

আর নয় দম্ভ, করোনা কুণ্ঠাবোধ
সবে করো যতন।
হইও না তুমি হতবল,হইও না চশমখোর
হইও তুমি অলি,বিপিন ও দুর্নিবার
করো অন্বেষণ।

নিজের অপর কে তুমি করোনা পর
তারে করো যতন।
ভোগায়তন আছে তোমার
হইও না তুমি নিথর।
রাত্রি আধার মেঘে ছারখার ক্ষুধার অন্তরায়,
ব্যথা হাতে পায়ে, রোগে মরা গায়ে ময়লা চাদর গায়ে,
শুয়ে আছে এক বাংলার মা দেখিলাম সেই রেলে।
বুক ভিজে যায় চোখের জলেতে মোরা নাকি তার ছেলে,
হাইরে বাঙালি তোরা তো কাঙালি বিখ্যাত গাদ্দার,
কিসের অভাবে কুকুর স্বভাবে দেখাস অহংকার।
মাঝে মাঝে দেখি নোট আর সিকি চলিস পকেটে নিয়ে,
ফকির মাঙিলে বলিস যা বেটা কাজ করে খা গিয়ে।
এই বুঝি মোর স্বপ্নে কাতর বাংলার সন্তান,
করি ধুরধুর তোরা তো শূকর জারজের সন্তান।
তোরা যদি হতি দয়াময় অতি বাংলা মায়ের ছেলে,
কুকুর স্বভাবে শূকরের ভাব দেখাতিনা সেই রেলে।
করি লানত, তোরা আমানত রক্ষা করিস নাই,
এই বাংলায় থাকিবার তোর নাই অধিকার নাই।
শোন হে জারজ করছি আরজ এখনো সময় আছে,
ক্ষমা চেয়ে আই সেই অসহায় দুখিনি মায়ের কাছে।
যদি একবার সালাম, রফিক, বরকত জেগে যায়,
তোদের মতো শূকরের আর বাঁচার উপায় নাই।
সেই কারণেই সকল মিনতি করি বাঙালির কাছে,
কেমন সু্যোগে বাংলার বুকেতে গাদ্দার বসে আছে।
আয় ছুটে আয় মৃত্যু খাঁচায় জীবন করিবো দান,
ছিনিয়া আনিব বাংলার মায়ের অতিতের সম্মান।
হাজার দুখ আর কষ্ট যদি নিতে হয় আমি নিব,
তবুও সুখের সুখফল আমি বাংলা মায়েরে দিব।
এভাবেই তাই ইতি টেনে যায় আমার ভৎর্সনা,
বুক ফেটে যায় দেখবি কে আয় সে মায়ের চিৎকার।
রূপের স্লোগান শুধু তোমাকে মানায়
নিয়ন বাতির সমাজে নই আলাদা মানুষ
তোমার মত করে তুমি মাপতে পারো বহুকালের প্লাবন।
বদলাতে পারো গিরগিট রং গাছ অথবা পাতায়-
বে-হুস থেকে হুস করে রূপ-সঙ্গীতের লীলা।

মাতাল মধুকরে পিলাবে রূপ-সুধা,
এ তোমার দম্ভের ভাষণ!
অনাথ পেঁচা,দাঁড়কাক কিংবা সারস গোত্রীয় পক্ষীকুল!
অঢেল ব্রাহ্মণ্যবাদ যৌবনের আনাচে কানাচে
নিতান্তই শুদ্র এ মন তোমার সেবক।

তোমার ম্লেচ্ছ অনলে পুড়ে স্বপ্ন প্রদেশ,
তবে কী এখানেই শেষ সারথী অবগাহন!
গাঙ তো নয় যেন সরল ক্ষুধা-
সম্পদের যাতাকলে বানালে ছুঁতাল অনার্য।

দুঃখ দিয়ে দুঃখ ফেরাব
চাইলে মন, দিও দুঃখগুলো ছুঁতে,
বাতায়ন খুলে উদোম আকাশ দেখো-
নিয়ম ভেঙে গুমরে থাকা চর্যাপদ-শরীর।

জানিনা হবে কী যুগল স্নান-
শুভ্র নিরাভরন পূর্ণিমার জলে!
নিঃশব্দ অনুমানে বসে বাতায়ন খুলে 
সন্মান বিক্রয়ের কথ বলে দেবনা ঝুট
মুষ্টিবদ্ধ অঙ্গুলি তোমারর যদিও অটুট।

পুড়ানোর আদি নিবাস চোখ কিংবা চঞ্চু
একদিন পুড়বেই অমানবিক ছুঁত,
কালের দাঁতাল স্রোতে ক্ষয়ে অদ্ভুদ সম্পদেরর পাহাড়;
যৌবনের সৌখিন প্রলেপেরর নিচে পড়ে রবে-
আত্মার বিভৎস গিনিপিগ।

হাসবে অবিশ্বাস্য হাসি সরযু গঙ্গা যমুনার-
নদী বিধৌত সভ্যতার তাজমহল।

তখোন কি করে ফেরাবে দম্ভের কোলাহল।
দুপপুর থিইক্কে অপেক্ষায় আছি , তু আসবি বুলে -
আর তু-কিনা ঢুকছিস ঘরে সেই আঁধার রাতটো কইরে !
আজযে তুর জনম দিন --
ইকসাথে আনন্দ কৈরে কাটাইবো আজের দিন ।
লাল শাড়ীটো পৈরে , ঠোঁটটাতে রঙ লাগাইএ , মাথায় ফুল গুঁইজে ,
ইকসাথে যাব মোরা " মারাঙবুরুর থ্যাইনে " । 
ইটারপরেএ ... , হাঁড়িয়া খাইয়ে , মাদল বাজাইয়ে - 
লাজবো মোরা সববাই ইকসাথে । 

নে , নে , ইবার বুল -- তুর জনম দিনটো বুলে আজই ,
" মহাজনটো " তুকে আজ খুব মিঠাই খাওয়াইছে বুঝি ?
আর আদর কৈরে তুর ব্যাগটোতে অনেক উপহার দিছে কত্ত কি !!
জানিস মরদ , আজ আমার মোনটোতে খুব দম্ভ হৈছে বটে , 
" মহাজনটো " তুকে ভাললোবেসে কততো উপহার দিছে ......
আরে , আমি তক্ষন থিকে বকবকাইছি , আর তু চুপ কেনে বটে ?
দিখা , দিখা ভাললোবেসে " মহাজনটো " তুকে কি উপহার দিছে !!!

তবে দিক , আজ আমার জনম দিনে --
" মহাজনটো " আমায় কি উপহার দিছে !!!!
হাইই বাপ , ইভাবে তুর সারা পিঠটোতে চাবুক চালাইছে ?
হ্যারে বউ , উযে " মহাজন " আর " গাঁও বুড়া " আছে বটে ,
ঐ দম্ভে সারা গাঁওটাকে শাসন কৈরছে চাবুক মাইরে মাইরে ...
অপরাধ আমার -- দুপপুরবিলায় ছুটটি চাইছি বুলে । 

তু দিখিস মরদ , ই অনাচার চোইলতে পারে না দিনেএর পর দিন --
উর দম্ভই উকে শেষ কোইরবেক , 
সেই দিনটো আইসতে আর লাই বেশশিদিন 
ছিলাম না-হয় একটু বেঁটে
চামড়া ছিলো কালো
তাই বলে কি নিষেধ আমার
বাসতে কাউকে ভালো?

যে করেছে সৃষ্টি তোমার
আমারও যে তিনি
তবে কেনো সিঁটকাও নাক
শুনাও কঠোর বাণী?

তোমার যেমন লাল রক্ত
আমারও যে তাই
মাটি দিয়ে গড়া দেহ
তবে, কীসের এতো বড়াই?

‘গার্লফ্রেন্ড’ হও চায়নি আমি
দুইদিনের জন্য
চাইনি তুমি হারাও ভীড়ে
হও বাজারের পণ্য!

অপ্সরী তুমি, মায়াবিনী তুমি
তুমি যে মনোহরিণী
চেয়েছিলাম ভালোবাসায় বেঁধে
করতে আমার ঘরণী!

কিন্তু তুমি চাওনি আমায়
কারণ গায়ের বর্ণ
জেনেছিলাম সেদিন, তোমার মন 
দম্ভে ছিলো পূর্ণ!

বেলাশেষের খেলা শেষে
হিসাব মেলানোর কালে
ভাগ্য বলে নিয়েছি মেনে
আমি সেই কালো ছেলে।
১৯২৯ সাল।
তেরো বছর বয়সী এক কিশোরী , ব্লাউজ ছাড়া এক প্যাঁচে শাড়ি পরে পুকুর থেকে কাঁখে করে পানি নিয়ে বাড়ি যাবার পথে দেখে, 
দুই মাঝবয়সী তার দিকে হা করে তাকিয়ে কি যেন বলাবলি করছে।

মাথার উপরে কাক ফাটা রোদ। কিশোরী একটু আগেই পুকুর থেকে আঁজলা ভরে পেট পুড়ে পানি খেয়ে নিয়েছে, কিছু পানি চোখে মুখে ছিটিয়েও নিয়েছে।
ইচ্ছে ছিলো, পুকুরে গা ডুবিয়ে বসে থাকতে। কিন্তু একা আসলে নামতে মা বারবার করে নিষেধ করে দিয়েছে।

মাঝবয়সী দুইজন এগিয়ে এসে জানতে চায়, 
-কার ঘরের বেটি তুই?
তেজি মেয়ে ঘাঁড় বাঁকিয়ে জবাব দেয়,
-এই বুইড়া, তোদের কি দরকার? আমার দিকে চাইলেই (পা দেখিয়ে বলে) লাত্থি খাবি।
বলেই সে হনহন করে হাঁটা দেয়।

কথাটা যিনি জিজ্ঞেস করলেন, তিনি অতি প্রভাবশালী একজন, দশগ্রাম তাকে চিনে।
আর এই পিচ্চি মেয়ে কিনা এতো বড় কথা বলে কোমর নাচিয়ে চলে গেলো! পিচ্চি হলে কি হবে, বিয়ের বয়স তো পার হচ্ছে!

তিনি মেয়ের পেছন পেছন যেতে বলেন দ্বিতীয় ব্যক্তিকে। এই পাড়ায় তাদের খুব একটা আসা হয়না। ভালো কিছু ধানী জমি'র সন্ধান পেয়েছেন বলেই নিজের চক্ষে দেখতে আসা।

সাথের ব্যক্তি গিয়ে খবর এনে মান্য ব্যক্তিকে দেন। এবার দুইজন মসজিদে গিয়ে হুজুরকে সাথে করে মেয়ের বাড়ি যান।
মেয়ের বাপকে ডেকে মান্য ব্যক্তি আজমল বলেন,
-মেয়ে সাজাও, এখুনি বিয়ে হবে আমার সাথে। হুজুর নিয়ে আসছি।
মেয়ের বাপ তরতর করে কাঁপে। বউকে আদেশ করে,
এক্ষুনি ভালো দেখে একখানা শাড়ি পরিয়ে আনো খাতিজাকে। আমাদের আজমল চাচার সাথে তার বিবাহ হবে। খবরদার, থামি লুঙি পরাবেনা। তোমাকে গোলাপি রঙা একটি শাড়ি কিনে দিছিলাম, ঐটা পরাও, যাও।

খাতিজা তো ঘটনার আকষ্মিকতায় হতবিহ্বল!
কাকে সে পা দেখিয়ে এলো! বাপজান পর্যন্ত খাতির করছে তাকে?
ঐ বেটার এককথায় তাকে বিয়ে দিয়ে দিচ্ছে মুহূর্তেই!
হায় আল্লাহ, না জানি কপালে কতো দু:খ আছে তার!

সে ক্ষীণ প্রতিবাদ করতে চায় কিন্তু বাপজান আর মা কানেই তুলেনা সে কথা। তাকে সাজিয়ে ঘরের ভেতর বসিয়ে রাখা হয় । সাজানো বলতে, মাথায় একগাদা তেল দিয়ে সিঁথি করে, পেছনে একটি হাত খোঁপা।
তখনো তার খালি পায়ে বাইরের কাদা লেগে আছে। 

হুজুর দোয়া দরুদ পড়তে থাকেন সামনের কক্ষে। ঘরের একপাশে পাটি বিছিয়ে বসতে দেয়া হয় তাদের । ঘরের আরেক কোণে ছালা ভরা ধান রাখা আছে । রোদ দেখানো শেষ হয়েছে এগুলোর। এবার ধানগুলো ঢেঁকিতে ছিঁড়িয়ে চাল নেয়া হবে। 

আশেপাশের দুই তিনঘরের মুরুব্বিদেরও বাপজান ডেকে আনে। সবাইকে ঘরের পেছনে গাছে ধরা লেবু আর তার আনা পুকুরের পানি আর মিসরি মিশিয়ে শরবত বানিয়ে খেতে দেয়া হয়। সাথে মুড়ি আর গুড়।

কয়েকজন ছোকরা মতো ছেলেদের হাতে তালপাতার পাখা ধরিয়ে দিয়ে মুরুব্বি আর জামাইকে বাতাস করতে বলা হয়। তারা খুশি মনেই তা করে।

খাতিজা'র এমনিতেও বিয়ের বয়স পার হয়ে যাচ্ছে। তেরো বছর বয়স কম নয়! খাতিজা'র মাকে খাতিজা'র বাপ যখন বিয়ে করেন, তখন তার বয়স ছিলো নয়। তবে দিনকাল পালটেছে। এখন সবাই মেয়ের বয়স এগারো বারো না হলে বিয়ের চিন্তাই করেনা।

গত দুই বছরে, দুই চারটা প্রস্তাব যে খাতিজার জন্য আসে নাই তা কিন্তু নয়। তবে বেশিরভাগ কামলা টাইপ প্রস্তাব। দুই একটা বহু দূর গ্রাম থেকেও এসেছে, প্রস্তাব ভালো হলেও, এতো দূর পথ বাপের মন সায় দেয়নি। আসল কথা হচ্ছে, আল্লাহ রিজিক রেখেছেন, আজমল চাচা'র ঘরে। সে কি করে দূর গাঁয়ে বিয়ে দেয়!

আজমল, খাতিজা'র বাপের চেয়ে কম করে হলেও দশ বছরের বড় হবে, আরো বেশিও হতে পারে। ঘরে তার তিন বউ, অনেকগুলো ছেলে মেয়েও আছে তাদের ঘরে। কিন্তু খাতিজা'র বাপের সাহস নেয় যে, জিজ্ঞেস করে, কেনো মেয়ের বয়সী খাতিজাকে বিয়ে করতে চান তিনি। কিংবা হঠাৎ করে আজই বা কেনো বিয়ে হবে।

প্রশ্ন করার অতো সাহস খাতিজা'র বাপের নেই, মেয়ে বিয়ে দেওয়ার পরও সে সাহস কখনোই তার হবেনা। আজমল হচ্ছেন, মালিক শ্রেণীর মানুষ, আর তারা কামলা।

আজমলের ঘরে দশ বউ থাকলেও অভাব হবেনা, তার অনেক ধানী জমি, চাষবাস, সম্পত্তি। খাতিজা'র বরং রাজকপাল। হাজার চেষ্টাতেও তিনি কি চাইলে, এমন প্রস্তাব আনতে পারতেন মেয়ের জন্য? কখনোই পারতেন না। আর পুরুষ মানুষের আবার বয়স কি! দুই তিন চার বউও থাকতে পারে, খেতে পরাতে পারলে, দশ বউয়েও সমস্যা নাই।

আর আল্লাহ'র আদেশ এর বাইরে কি গাছের পাতা নড়ে নাকি এক বালি কেউ হেলাতে পারছে কখনো ! খাতিজা'র ভাগ্যও নিশ্চয় তিনিই নির্ধারণ করেছেন। 
বরং মেয়ের কপাল ভালোই বলতে হবে, আচমকা ঘরের দুয়ারে লক্ষি এসে হাজির!

বিয়ে পড়ানো হয়ে গেছে। আজমল সাহেব কাবিন ধরেছেন দুইশত টাকা! কম নয় অতো। ঘরে গিয়ে দশ ভরি সোনাও দিবেন, জানালেন! খাতিজা'র বাপ লম্বা করে আলহামদুলিল্লাহ বলেন। মুহূর্তে পালকি নিয়ে বেয়ারা এসেও হাজির। নিশ্চয় নতুন জামাই বাবাজি আজমল চাচা আগেই খবর দিয়ে এনেছেন! কি সৌভাগ্য তার, ঘণ্টাখানেকের ভেতর তার কন্যা দায় শেষ! কয়জনের ভাগ্য এমন ভালো হয়। নিশ্চয়ই তিনি কোনো পূণ্য কাজ করেছেন।

খাতিজা ঘটনার আকষ্মিকতায় যে বোবা হয়ে বসে ছিলো, সে অবস্থায় তাকে পালকিতে তুলে দেয়া হয়। খাতিজা'র মা সুর ধরে গানের সুরে টেনে কাঁদতে শুরু করেন। অ আল্লাহরে, অ আমার কলিজার টুকরারে...এভাবে কাঁদাই মনে হয় নিয়ম। 

প্রতিবেশী কয়জনও থামি চাদর পরে দাঁড়িয়ে বিদায় দেন, চাদরে চোখও মুছেন বারেবারে। বর আর তার সাথের কয়জন হেঁটেই রওনা দেন।

কুড়ি মিনিট হাঁটার পর, আজমল সাহেবের বাড়ি। পালকি দেখে অনেকেই পিছু আসেন। কিছু জিজ্ঞেস করার সাহস অবশ্য কারো নেয়। যদিও সবার বুঝতে বাকি থাকেনা, চার নাম্বার বিবি এনেছেন আজমল।
 Kaljoyee

 


ঘরের সামনে পালকি নামালেও ঘরের বউ ঝি কেউ বের হয়না। তাদের সামনের উঠোনে আসার নিয়ম নেয়। তবে পালকি'র পেছন আসা ছেলে ছোকরার দল, ঘর পর্যন্ত আসার সাহস পায়নি, তারা ভেগেছে।

আজমল খাতিজাকে পালকিতে রেখেই বড় বউকে ডাকতে যান। বড় বউ সতীন হলেও 
শ্বাশুড়ীর মতোন। যেহেতু আজমলের মা বেঁচে নেয়, তাকে সে দায়িত্ব পালন করতেই হবে। দায়িত্ব পালন বলতে, পালকি থেকে বের করে ঘরে নিয়ে আসা। আর কিচ্ছু না। এই দায়িত্ব বড় বউ আজমলের ৩য় বিয়েতেও পালন করেছেন।

বড় বউয়ের বয়সও হয়েছে। পঁয়ত্রিশ হবে, অনেক বয়স! ঘরে বসে থেকে থেকে শরীর হয়েছে ভারি, কিছু চুলে পাকও ধরেছে। তার ঘরের দুই মেয়ের বিয়ে দিয়ে তারা নানা নানীও হয়ে গেছেন। মুখের ভেতর সারাক্ষণ পান চিবুতে থাকেন তিনি।

আজমল বড় বউকে ঘটনা বললে সে ভাবলেশহীন ভাবে বলে,
-সেজ বইন পোয়াতি, আর কিছুদিন পর বিয়ে করতেন।
-ধুর বিয়ে কি শখে করছি নাকি?
মাইয়ার বিষ বেশি হইছে, বিষ দাঁত ভাঙা দরকার ছিলো, তাই বিয়ে করছি। যাও ঘরে তুলে আনো। 

নতুন বউ ঘরে আনতেই সামনের ঘরে খালি গায়ে বসা তুরতুরে দাঁতহীন বুড়া জানতে চায়,
-কেডা বড় বউ?
বড় বউ মাথার ঘোমটা আরেকটু টেনে, জবাব দেয়,
-আমার আরেকটা সতীন বাপজান। আপনার নতুন আরেকখানা ছেলের বউ।
-অ আইচ্ছা। তা এবার খবরবাতি ছাড়া যে?
-কি জানি!
-আইচ্ছা যাও, হাত পাখাটা আমার হাতে দিয়ে যাও তো। কই রাখছি খুঁজে পাইনা। 

আজমল তার বাপের ২য় নাম্বার বউয়ের ঘরের ছেলে। বাপকে সে মান্য করে আর সয়সম্পত্তিও বেশি আজমলের, তাই এখানেই থাকেন উনি। উনার দুই বউই মারা গেছেন। তিন নাম্বার বউকে তালাক দিছেন । মহিলা বড় বেশি ঝগড়াটে ছিলো। অনেক মারধোর করেছেন, কাজ হয় নাই। মহিলা না বলে সামনের উঠোনেও চলে যেতো। তাকে মান্য করতো কম, অবশ্য বয়স তার অল্প ছিলো, তাই হয়তো তেজ বেশি ছিলো।
মাইয়াদের অতো তেজ, রাগ ভালো না, তাই এক দুই বলে, তিন তালাক! 
রাগ হচ্ছে পুরুষ মানুষের ভূষণ। এখনো তিন নাম্বার বউয়ের কথা মনে করলে বুড়া গালি পাড়েন, শয়তানী, হারামী বলে।

আজমলের বড় বউ তার ঘরটাই খাতিজাকে দিয়ে দেয়। এখন তারা চার সতীন হলো, ঘরে অনেক ছেলেমেয়ে, বুড়া শ্বশুর, বাড়তি খালি ঘর আর নেই।

তিনি, সেজবউ অসুস্থ, তার ঘরেই চলে যাবেন, ভেবে রাখেন । যাবার আগে খাতিজাকে বলে, 
-আলমারিতে আমার অনেক শাড়ি আছে, থামি চাদরও আছে। নিয়ে পরিও।
খাতিজা তাকে পেছনে ডাক পাড়ে,
-আপনি কে?
-তোমার বড় সতীন। আরো দুই সতীন আছে।
-বুবু, আমার বড় ভয় করছে। আপনার জামাই মানুষ কেমন? আমাকে কি মারবে? আজ তারে লাথি দিবো বলছি।
-আমার জামাই কি আবার! আজ থেকে সে তোমারও জামাই। যদিও তোমার চেয়ে বড় মেয়ে আমার আছে। সে মানুষ ভালো, শুধু একটু গরম মেজাজের। দেখলেনা, তোমাকে বিয়ে করে শোধ নিলো। 
-আপনি কি আজ আমার সাথে থাকবেন?
-না বইন, আজ তোমার বাসররাত।
আচ্ছা, আসো আমার সাথে, সবার সাথে পরিচয় হও, তোমার ভালো লাগবে। আগে পুরান শাড়ি পরবে নাকি একটা, অনেক গরম পড়ছে।
-জ্বি, দেন।
-না থাক, আগে পরিচয়, তারপর পুরান ঠাণ্ডা শাড়ি পরিও। কিছু খাবে?
-খাবো, খিদা লাগছে।

রাতে,রুম থেকে খাতিজা'র চিল্লানি দিয়ে কাঁদার আওয়াজ শুনা যায়। এই চিৎকারের সাথে সবাই পরিচিত। এরপরেও তিন বউয়ের মন আবারো কেমন কেমন জানি করতে থাকে। ছেলেমেয়ে সবাই ঘুমে কাদা, কারো কান অব্ধি সে চিৎকার পৌঁছেনা বলে তাদের মায়েরা একটু সুখবোধও যেন করেন। 

বুড়া বাপের রাতে ঘুম আসেনা। তিনিও ঐ রুমে কি হচ্ছে বুঝতে পারেন। তিনি তার মৃত বউদের ভেবে কেশঝরা বুকে হাত বুলাতে থাকেন। অভাববোধ করেন, বুড়াকালে এই সময়ে, পাশে একখানা বুড়া হাতের ছোঁয়ার। ছোট বউটারও অভাব বোধ করেন তিনি। শয়তানিটার তেজ একটু কম হলে, এখন তার সেবা যত্ন করতে পারতো। বুড়াকালে বউয়ের বড় দরকার। তিনি মনে মনে এও ভেবে রাখেন, সকাল হলে, আজমলকে বলবেন, বয়স্কা কোনো মেয়ের খবর পেলে বলতে, তার শেষ সময়ে ছেলে বউরা গু মুত ঘাটবে, তা কি হয়!

আজমল সাহেবের তিন ঘরে ছেলেমেয়ে কম নয়। বড় যে দুই মেয়ে বিয়ে দিয়েছেন, তারা স্কুল তো দূরের কথা, কোরান শিক্ষাও হয়নি তাদের। তবে ছোট ছেলেমেয়ে সবাইকে আরবি শিক্ষা দেবেন ভেবে হুজুরকে আসরের নামাজ শেষে পড়াতে আসতে বলেছেন তিনি।

গ্রামে তিন চার মাইলের ভেতর কোনো স্কুল নাই। আজমল চাইলেই একটা স্কুল ঘরের ব্যবস্থা নিতে পারেন। তবে, তার মাথায় সেই চিন্তাও একটু আছে। ছেলেদের জন্য একটা স্কুল ঘর বাঁধা যায়। কিন্তু মেয়েরা আরবি পড়লেই অনেক। 

সাড়ে নয়মাস পর, গোয়াল ঘরের পাশে ঘাস রাখার ঘরটাতে দাইয়ের হাতে বাচ্চা হতে গিয়ে খাতিজা আল্লাহর পিয়ারী হয়ে যায়। ঘরের ভেতর আঁতুড়ঘর করার নিয়ম নাই। তাই ওখানে খাতিজা'র বাচ্চা হতে নেয়া হয়েছিলো তাকে। ঐ সময়টা মেয়েদের বড় নাপাকের সময় থাকে। চল্লিশদিন পর্যন্ত নাপাকি শেষ হয়না। তাই আলাদা ঘরে বাচ্চা প্রসব এবং সেখানেই বাচ্চার মায়ের খাওয়া দাওয়া পৌঁছিয়ে দেয়া হতো।
খাতিজা'র মৃত্যুতে সবার মন একটু খারাপ হয়। কিন্তু বাচ্চাকাচ্চা, ঘরের কাজকাম নিয়ে ব্যস্ত সবাই, ধীরেধীরে খাতিজাকে ভুলে যেতে থাকে।

আরো দুই মাস পর, পালকি হতে বড় বউ আরেকজন বউ নামিয়ে আনে। না, এই বউ অতো ছোট না। এর আগে একবার বিয়ে হয়েছিলো। বাচ্চাকাচ্চা হচ্ছিলোনা বলে সোয়ামী তালাক দিয়ে দিয়েছে। 

আজমল সাহেবের বাচ্চার কি দরকার। বরং তিনি এই বিয়াতা মেয়ে বিয়ে করে, মেয়েটির একটা ব্যবস্থা করলেন। এটার জন্য নিশ্চয় তিনি সওয়াব পাবেন।
সবাই আমাকে যানে বনের হিংশ্র পাখি হিসাবে,
সেদিন নতুন জঙ্গলে দেখা পেলাম
হলুদ বর্ণের কালো নকশা আঁকা ডানা কাটা প্রজাপ্রতি;
আমি তাকে বললাম;
ভয়পেয়ো না; আমি তোমাকে খাবোনা!
সে ভয়ে আতকে উঠলো,
বিশ্বাস করতে পারেনি;
তবু, দুজনের কয়েক দিন কেটে গেলো জঙ্গলে ।

কিছু প্রেম বিনিময়
কিছু দুঃখ কথা
কিছু হাসি ব্যথা
কিছু কল্পকাহিনী
কিছু স্মৃতি;
কিছু রাত্রি যাপন
কিছু ছোট ছোট স্বপন,
তারপর...

হঠাত, প্রজাপ্রতি আমাকে বললো
তুমি আমার পরান পাখিকে কেনো
আমার কাছে আসতে বাধা দিয়োছো?

আমি তাকে বললাম তুমি তো জানো
আমি হালকা হালকা জ্যোতিসী!
তোমার পরান পাখি তোমার শুধু ভোগ করতে চায়;
সে তোমাকে ভালোবাসে না।
সে একদিন তোমার কাল হয়ে দাঁড়াবে!
আমি ও সব কিছু বুঝিনা!
আমি ওকে ভালোবাসি ওকে আসতে দাও!

প্রজাপ্রতি একদিন আমাকে বলেছিলো
আমি তোমাকে ভালোবাসি না!
আমি তার সম্পর্কে অনেক কিছু জানি,
সে অনেকের সাথে প্রেম বিনিময় করে 
সেটাও জানি!
তার অতিত অনুপের কথাও জানি
তবু আমি তাকে ভালোবাসি।

কিন্তু প্রজাপ্রতি অনুপের পূর্বের স্মৃতির দম্ভ
আমার পূর্বের প্রতিশোধ নেওয়ার জন্যই
কিছু প্রেম বিনিময়
এটাই বুঝি ভালোবাসা ।
সকালের সূর্যটাকে যে মানুষ গুলো
ক্ষুধা নিবারনের রুটি মনে করে।
চাঁদের আলো তাদের জীবনের , কোন
স্বপ্ন দেখাতে পারে নাই, কবিতায় ছাড়া।
জ্যোঁৎস্নার আলো শীতে মেঘনার চিকন ঢেউ,
চিক চিক জ্যোঁৎস্নার রশ্নি গুলো যাদের জীবনে,
পরিবর্তনের বিন্দু মাত্র আকর্ষণ করে না।
তাদের নিয়ে স্বপ্ন দেখায় শুধু মাত্র কবিতায়।
অতিরিক্ত যে খাবার ডাষ্টবিনে যায়গা হয়, 
অথচ ক্ষুধার্ত মানুষ গুলোকে কেউ দেখিনা কবিতায় ছাড়া।
সংবাদ আসে সংবাদ হয়….
কিছু মানুষের ক্ষুধা নিবারনের মাধ্যম মাত্র।
যে ডাষ্টবিন কুকুরের কিংবা শুকরের খাদ্যাভাব ,অথচ
মৃত্যুর হাত থেকে বাঁচার লড়াই করা মানুষের খাদ্য স্থান
রংঙ্গীন চশমাতেই মোড়ানো ল্যাংড়া সমাজ
ঘৃনা করতে পারে , দিতে পারে কি !
পূর্ণিমার হাঁসি যাদের মনের খোরাক, তারা
লিখতে জানে , দিতে জানে না কবিতার ভাষা।
পৃথিবী জুড়ে মানুষ গুলো, অমানুষের তালিকায়
ভর করে যাচ্ছে নিজের অজান্তেই ।
ক্ষুর্ধাত পৃথিবীর বুকে অস্ত্রের ঝলকানি
আর কতদিন …..
ক্ষুধা মুক্ত পৃথিবী গড়তে, রাষ্ট্র , সমাজ, শহর হতে
অস্ত্রের ধা-মা-মা লাগেনা , লাগে কি ?
চোখের দেখা একটি হাত দাও তুমি বারিয়ে
লক্ষ পেটের ক্ষুধা বন্ধ হবে…
আসবে পূর্ণিমার হাঁসি সবার ঘরে ।
কবির কলমে থাকবে না বারুদ, লিখবে না আর
ক্ষুধামুক্ত পৃথিবী চাই।
সুগন্ধ মিশ্রিত ঘ্রাণে মাতোয়ারা ফুল-শয্যার সৌন্দর্য তোমাকে মুগ্ধ করেছে নিশ্চয়,
কিন্তু এ ক্ষণস্থায়ী প্রতিকূলে মুখ লুকিয়ে প্রাকৃতিক নীতিতে তাকেও সৌন্দর্য হারাতে হয় কোনো এক মহূর্তে ।

ক্ষণিকের প্রতিচ্ছবিতে এ ফুল-শয্যা মাতোয়ারা,
সুগন্ধবিহীন সে অবহেলার পাত্র বটে...

শিমুল ফুল দেখেছো নিশ্চয়,
দূর থেকে গাছের ডালে তার সৌন্দর্য বিন্যস্ত;
কিন্তুু সৌন্দর্যের ডাল থেকে মাটিতে লুটিয়ে পড়লে সে হয় এক অভাগা,
পায়ের নিচেই পড়ে অবহেলিত তার প্রাচীন সৌন্দর্য..

ফুল-শয্যার ন্যায় মানুষকেও বলা চলে,
কোনো সুন্দর-ই চিরস্থায়ী নয়...
অহংকারের ভিড়ে আমরা এ সত্যকে ভুলে যাই,
হারিয়ে ফেলি নিজের সামন্যটুকু মানবতাকেও...

ক্ষণিকের এই সুন্দর প্রতিচ্ছবিতে অহংকারের সঙ্গ নিয়ে আমরা ক্ষণিকের কথা ভুলে যাই,
ভুলে যাই সুগন্ধ ছড়ানো গোলাপ-টাও যে কোনো এক মহূর্তে নেতিয়ে পড়ে ।
অন্তরালে বেড়ে ওঠে
ঈর্ষার মহীরুহ ।
ঝড়ো দমকায় -
উড়ে যায়
পুড়ে যায়
লোনা ঘাম হয়ে
ঝরে যায়-
সপ্ন ও কিছু স্বাদ আহ্লাদ ।
পড়ে থাকে শূন্য চোখে
দুই ফোঁটা রঙ হীন জল ।
শত ব্যথাতুর স্বপ্নেরা
ভিড় করে
মনিবের পানশালার
আলিসান আঙিনায় ।
বিষ মাখা চোখের আক্রোশে
নিকোটিন মাখা হাতের থাবায়
সপ্ন গুলো চুরমার হয়
হারিয়ে যায় অজানায়
পলকের আড়ালে ।
কেউ বা চলে যায় চিরতরে-
বিদায় বলে।
অঙ্কুরিত কিছু স্বপ্ন?
নিরাশার পানসিতে
পথ চলে বৈঠা বিহীন ।
অট্ট হাসিতে মাতম তলে
সাধু মহাজন!
হিসাব কষে পাতায় পাতায়
কাল থেকে মহাকাল।
হিংসার চাপে স্বপ্ন মরে
গড়ে শুধু ইতিহাস,
ইতিহাস পড়ি
ইতিহাস খাই
মহাজন দেয় জল 
এভাবেই চলে কালের চাকা
তুই নিচ কেন এতো বল ।
বৃষ্টি তুমি আকাশ ছোঁয়ার কল্পনা
ভালবাসার মাঝদুপুরে,
হাতটা ধরে, মুখটা ছুঁয়ে...
হৃদয় ভরা ভালবাসায় সপ্ন দেখার জল্পনা।

অনেক আশা ছোট্ট আমার বুকে
তোমায় নিয়ে ঘর সাজাবো,
ভালোবাসার রঙধনুতে আঁকব শত আলপনা।

তোমায় নিয়ে স্বপ্ন আমার যতো
একেছিনু তোমার রঙে,
ভেবেছিলাম স্বপ্নগুলো
হবে মনের মতো।

দেখছি তুমি যাচ্ছ দূরে সরে
দূর আকাশের তারার মতো,
ভালোবাসার মূর্ছনাতে
নতুন প্রেমের ঘোরে।

শোন তবে আমার মনের কথা...
বন্ধু যদি এতই প্রিয়
পারবে সইতে বন্ধু নিয়ে
প্রেম হারানোর ব্যথা?

আমি কিন্তু নরম মনের মানুষ
তবে, দুঃখ পেলে ওড়াতে পারি,
ভালোবাসার ফানুশ।
আগল তুলে রেখে ছিলাম
ফিরবে যে কোনো দিন-দূর্নিবার আকর্ষণে,
দুবাহু জড়িয়ে অবুঝের মতো বলবে,
'অমিয় তুমি আমায় ক্ষমা করো-আমি অনেক দেরী করে ফেললাম' ।
বিশ্বাস হচ্ছে না বুঝি ? না হয় ছুঁয়েই দেখো !
হ‍্যাঁ এলে তো বেশ-শুভ্র কাপনে মোড়ানো কঠিন সম্পর্কের
অনির্বায চিড় ধরে ।
এই গল্পের শুরুর সময়কাল বিংশ শতাব্দীর বিশের দশক । ক্ষুদিরাম , প্রফুল্ল চাকী , প্রমুখ মহান বিপ্লবীরা তখন শহীদ হয়েছেন । কুখ্যাত ব্রিটিশ বাহিনী ভারতবর্ষে বাণিজ্য করবার নামে এদেশের মানুষকে প্রায় ক্রীতদাসের মত ব্যবহার করে বহুদিন ধরে শোষণ , শাসন আর অত্যাচার করে চলেছে । এতবড় দেশটাকে শোষণ আর শাসন করতে গেলে শুধু তাদের নিজেদের দেশের লোকেদের দিয়ে সম্ভব নয় , এটা বুঝতে পেরে তারা নানা ধরনের কৌশল অবলম্বন করে । এই কৌশল গুলির মধ্যে একটি হল জমিদার প্রথা । ইতিহাস বলে , ভারত উপমহাদেশে মুঘলদের আমল থেকে এই জমিদারি প্রথার প্রচলন শুরু হয়ে ছিল । বিস্তীর্ণ অঞ্চল জুড়ে একজনকে প্রধান করে রাখা হতো । তিনি হচ্ছেন সেই অঞ্চলের মালিক বা জমিদার কিংবা রাজা । প্রায় সমস্ত ধরনের ক্ষমতা এই সব জমিদারদের হাতে তুলে দেয়া হতো । তাঁর কথাই সেই অঞ্চলে প্রথম এবং শেষ কথা । জমিদাররা প্রজাদের সুখ সুবিধা গুলি দেখভাল করতেন আর তাঁদের পারিষদ , লাঠিয়াল , লোকজন দিয়ে প্রজাদের মাধ্যমে রাজস্ব আদায় করে নিয়মিত ভাবে বছর শেষে ব্রিটিশদের কোষাগারে বিপুল পরিমাণ অৰ্থ পাঠিয়ে দেবার ব্যবস্থা করতেন । সাধারণত উত্তরাধিকার সূত্রে এই জমিদারি প্রথা চলে আসতো । মুর্শিদাবাদের বিস্তীর্ণ এলাকার জমিদার ছিলেন বাবু রাজশেখর রায় চৌধুরী । প্রচলিত আছে -- " চৌধুরী " পদবীটা ব্রিটিশরাই ভালবেসে তাঁদের পূর্বপুরুষদের প্রদান করেছিলেন । আজকের গল্প -- জমিদার রাজশেখর রায় চৌধুরীকে নিয়ে -------

কথায় বলে , যারা বংশানুক্রমে জমিদার আর প্রচুর ধন-সম্পত্তির মালিক তাদেরই নাকি বেশি থাকে অহংকার আর দাম্ভিকতার দাপট । এসব থাকা সত্ত্বেও সাধারণত জমিদারকূল তাঁদের নিজের প্রজাদের সুখ সুবিধাগুলি সহানুভুতির সঙ্গে বিবেচনা করতে সচেষ্ট থাকতেন । কিন্তু , এই গল্পে অন্য জমিদারদের থেকে রাজশেখর রায় চৌধুরীর স্বভাব , রুচি সবকিছুই ছিল একটু অন্য ধরনের । একেই অল্প বয়স তারউপর রক্তে জমিদারির মেজাজ আর বনেদিয়ানার সামিয়ানা । জমিদারের দাম্ভিকতার দরুন তিনি সাধারন প্রজাদের মানুষ হিসেবে গন্য করতেন না । তাঁর সময় প্রজাদের উপর অত্যাচারের মাত্রা ছিল অনেক বেশি । ঘরে সুন্দরী বউ থাকলেও অধিকাংশ রাতে বিলিতি মদ আর নর্তকী , বাইজিদের নিয়ে সময় কাটাতে ভালবাসতেন । কোন নিচু জাতের প্রজাদের তাঁর দরবার সভায় ঢোকার অনুমতি ছিল না । তাঁর ধারণা ছিল কোন নিচু জাতের প্রজাদের সঙ্গে কথা বললে তাঁর মতো জমিদারের সম্মান হানি হয় । তাঁর এই অহংকার আর দাম্ভিকতার জন্য অধিকাংশ প্রজাই তাঁকে পছন্দ করতো না । রাতের বেলায় সাদা ফিনফিনে ধুতি পাঞ্জাবি পরে হাতে ব্রিটিশ সরকারের উপহার দেওয়া সোনা দিয়ে মোড়া দামি ছড়িটা নিয়ে সারা গায়ে বিদেশি আতর লাগিয়ে পারিষদদের সঙ্গে নিয়ে তিনি যখন দু-ঘোড়া টানা সুসজ্জিত গাড়ীতে চড়ে নৈশ প্রহরে বেড়োতেন -- প্রজারা সব আতঙ্কে থাকত , আজ হয়ত কারুর ঘরের সর্বনাশ হতে চলেছে । তিনি তাঁর পরিষদদের বলতেন -- আমি হচ্ছি এই বিশাল স্টেটের জমিদার , আমার পূর্ব পুরুষেরাও সবাই ছিল জমিদার । তাঁদের যেরকম আভিজাত্য ছিল সেটা তোমরা দেখনি , আমিও অবশ্য পুরোপুরি দেখিনি শুধু গল্প শুনেছি । আমার প্রপিতামহ ছিলেন স্বর্গীয় সূর্যশেখর রায় চৌধুরী । তিনি বাড়ীতে বাঘ পুষতেন । তাঁর আঙ্গুলি নির্দেশে বাঘে-গরুতে এক ঘাটে জল খেত । বংশ অহংকারতো আমার রক্তে থাকবেই । পারিষদগণ মদ খেয়ে টইটুম্বুর হয়ে জমিদারকে খুশি করবার জন্য তাঁর সব কথায় সায় দিয়ে যেত । 

আজ জমিদার বাবুর বিশাল বাড়ীটিতে সাজ সাজ রব । সন্ধে হবার আগেই সমগ্ৰ জমিদার বাড়ী যেন তার ঐতিহ্যবাহী দাম্ভিকতা নিয়ে অন্য রুপে সেজে উঠেছে । বেশ কয়েক বছর পর লাখনৌ থেকে আজ দুজন অতিব সুন্দরী নর্তকী / বাইজি আসছে । সারা রাত ধরে নাচ-গান , খানা-পিনার আসর চলবে । অনেক গণ্যমান্য ব্যক্তিকে এই আসরে আমন্ত্রণ করা হয়েছে । ....... রাত যত বাড়ছে , আসরও জমে উঠেছে । হটাৎ বাহিরের দরজায় পাইক - লাঠিয়ালদের কোলাহল জমিদার বাবুর কানে যেতে , মদ্যপ অবস্থায় তিনি জিগ্যেস করলেন -- এই সুন্দর পরিবেশে বাহিরে এত গোলমাল কেন ? .... জানা গেল জমিদারের এক অত্যন্ত দরিদ্র প্রজা দুলু বাগদীর ছোট ছেলেটা খুব অসুস্হ , সে এখানে এসেছে ডাক্তারের খোঁজে কারন সে জানে জমিদারের স্নেহভাজন ডাক্তার এই ফুর্তির আসরে রয়েছে । এই কথা শুনে জমিদার রাজশেখর রাগে গজরাতে গজরাতে বললেন -- এত বড় সাহস ওই নিচু জাতের দুলু বাগদীর !! চাপকে আমি ওর পিঠের ছাল তুলে দেব । এখুনি লোকটাকে গলা ধাক্কা দিয়ে বের করে কয়েক ঘা চাবুক চালিয়ে দাও । ডাক্তার এখন যেতে পারবে না । এতে যদি ওর ছেলেটা মরে যায় , তো যাবে !! লাঠিয়ালদের উদ্দেশ্যে বেশ বিরক্ত হয়ে বললেন -- তোরা কি করিস ? এত সুন্দর এক উপভোগ্য আসরে এইসব ভাগারে লোকগুলো কেন বিরক্ত করে ??
 Kaljoyee

 


.......... দেখতে দেখতে অনেকগুলি বছর পার হয়ে গেছে । জমিদারির পূর্বের জৌলস অনেকখানি হারিয়ে গেছে । বয়স আর অসুস্থতার কারনে জমিদার রাজশেখর রায় চৌধুরীর জমিদারি মেজাজ আগের মত নেই । দীর্ঘকাল শরীরের উপর অত্যাচার আর অনিয়মের ফলে তাঁর শরীরটা এখন ভাল নয় । তাঁর একমাত্র ছেলে বেশ কয়েকদিন ধরে গুরুতর অসুস্থ | পারিবারিক ডাক্তারের পরামর্শে তাকে কলকাতায় সবচেয়ে নামি চিকিৎসা কেন্দ্রে নিয়ে আসা হয়েছে । আজ সন্ধ্যায় তাকে দেশ-বিদেশ খ্যাত সবথেকে বড় ডাক্তার পরীক্ষা করতে আসবেন । সন্ধেবেলা বড় ডাক্তারকে কাছে পেয়ে তাঁর হাতদুটি চেপে ধরে বললেন -- ডাক্তারবাবু আমার ছেলেটাকে বাঁচান , তার সারা শরীরে ভীষণ যন্ত্রণা । ডাক্তারবাবু ভালভাবে পরীক্ষা করে বললেন -- আপনি একদম চিন্তা করবেন না । আমি ওষুধ লিখে দিচ্ছি আর এও বলে দিয়ে যাচ্ছি আপনার ছেলে কিছুদিনের মধ্যেই একেবারে সুস্থ হয়ে যাবে । জমিদার ডাক্তারের হাত ধরে বললেন -- আপনি আমার থেকে বয়সে অনেক ছোট , প্রায় আমার ছেলেরই বয়সি তবু বলছি আপনার কথায় আমি অনেকটাই আশ্বস্ত হলাম । ডাক্তার একটুক্ষণ জমিদারবাবুর দিকে তাকিয়ে আমতা আমতা করে বললেন -- আপনি বোধহয় আমাকে চিনতে পারেননি । অবশ্য চেনবার কথাও নয় । আমি যখন খুব ছোট তখন একদিন রাতে ভীষণ ভাবে অসুস্থ হয়ে পরি । আমার বাবা গিয়েছিলেন আপনাদের বাড়ীতে ডাক্তারের খোঁজে । সেইরাতে আপনাদের বাড়ীতে লাখনৌর নর্তকী / বাইজিদের নিয়ে নাচ-গানের আসর চলছিল । আমার বাবা জানতেন আপনি নিচু জাতের লোকেদের সঙ্গে কথা বলা তো দুরের কথা , আপনি তাদের ছায়া পর্যন্ত মারন না । কিন্তু আমার বাবা সেরাতে নিরুপায় হয়েই আপনাদের ওখানে গিয়েছিলেন | সেদিন আপনার নির্দিশে আপনার পেয়ারের লোকেরা লাঠি আর চাবুক মেরে আমার বাবাকে গলা ধাক্কা দিয়ে বার করে দিয়ে বলেছিল -- " যদি তোর ছেলেটা চিকিৎসা না পেয়ে মরে যায় তো যাক , ডাক্তার এখন এই নাচ-গানের আসর ছেড়ে যেতে পারবে না " । ...... আমি সেই দুলু বাগদীর ছেলে নরেন বাগদী । .....যাক সেসমস্ত পুরনো কথা । আপনি একদম চিন্তা করবেন না । আমি কথা দিচ্ছি আপনার ছেলেকে আমি সুস্থ করে তুলবই । 

জমিদার রাজশেখর রায় চৌধুরীর পুরনো সব কথা মনে পরে গেল । -- ডাক্তার , আজ আমিও অসুস্থ । আমি আজ তোমার সুন্দর অহংকারহীন ব্যবহারে মুগ্ধ আর তুমি তোমার কর্মের মাধ্যমে আমার ভুলকে শুধরে দিয়ে ভালই করেছ । এখন অনুভব করি বংশের দাম্ভিকতা বা জমিদারি অহংকার নিয়ে আমি আমার প্রজাদের সঙ্গে যে ব্যবহার করেছি সেটা একেবারেই ঠিক করি নি । যার প্রায়শ্চিত্ত আজ আমাকে করতে হচ্ছে । এখন বুঝতে পারছি দাম্ভিকতা বা অহংকারের প্রতিফলনের জন্য অন্য মানুষের কিরকম অসম্ভব ক্ষতি হতে পারে !! তুমি আজ দেশ-বিদেশে পরিচিত একজন বিখ্যাত ডাক্তার । আজ এই বৃদ্ধ বয়সে এসে তোমার থেকে শিখতে পারলাম প্রকৃত দাম্ভিকতার অৰ্থ
কেমন যেন তুমি আজ হারিয়ে যাও, কেমন যেন তোমার আজ নীরবতা
মেঘ ছুঁই, স্বপ্ন ছুঁই তোমাকেই শুধু হয় না ধরা।
কোন আশাতে বাড়িয়েছো হাত, কোন আশাতে জমিয়েছো প্রেম
ফোটা ফোটা ঝিনুক জলে ভিজি, নিখাদ সাগরে ডুবি
কেন এত বিষাদ?
কুয়াশার নীল চাদরে ভেসে ভেসে এই তো আমি আছি বেশ;
আহা অবজ্ঞার হাসি, নিঃসঙ্গতার রাত জলস্রোতে কেঁপে উঠে হৃদয়
চোখ বুজে পড়ে থাকি, কাব্য সংসারে তোমায় বুনি
তবুও তুমি নেই!

জানো আজ কষ্ট সই, বেদনার টানে সাত সমুদ্দুর পাড়ি দিই
কখনো কখনো মৌরি ফুলের গন্ধে বিরহ গোপন করি
তবুও তুমি আসো না, পাতার আড়াল থেকে কোকিলের কণ্ঠে গান গাও না!
বিনিসুতোর মালা গাঁথি, বাতাসের কাছে তোমার কথা জমা রাখি
বেদনাকে কেন্দ্র করে নোনাজলের তৃপ্তি মেটাই
তবুও তোমার দেখা পাই না, প্রেমোদ্দীপ্ত কণ্ঠে তুমি আজ আর ডাকো না!

দ্যাখো বুকের ক্যানভাসে জমে গেছে বিষাক্ত সীসা
প্রগাঢ় এক কুয়াশার মাঝে কেটে যায় রাত-দিন
ক্ষুধিদ নিশ্বাসে বিমূর্ত জীবন; হাত পেতে জড়িয়ে ধরি হিম শীতলতা
নিকোটিনের আস্তরণে মোমের শিখার মত প্রজ্বলিত হয় বিরহের দহন
শুধু স্মৃতির এ্যালবামে পড়ে থাকে নষ্ট জীবন, ব্যর্থ সংসার আর বিদগ্ধ ভালোবাসা।
দূরে চলে গেছে বাসন্তী প্রেম, হারিয়ে গেছে পূর্ণিমার আসর;
অথচ প্রাচীর বসিয়েছো ছলনার শহরে, আর দিয়ে গেছো মেঘলা আকাশ
সেখানেই ভাসি আর সেখানেই ডুবি!
বিবর্ণ বালুচরে মিছেই সব প্রত্যাশা গুণি, মিছেই পাঁজরভাঙ্গা হৃদয়ের ক্রন্দনে আকুতি করি।

কিন্তু মেয়ে জানো, তোমার ভালোবাসা ছিল আমার অহংকার 
তারুণ্যের সজীবতা, প্রত্যাশার রঙ ও স্পর্শানুভূতি
তোমার নরম আবেশে, অপলক চাহনীতে দোল খাবে আমার প্রাণের বন্দর
জাগ্রত হবে আমার প্রণয়ের এক একটি সুর।

অথচ আজ বুঝেছি, কতটুকু স্বপ্ন বুনেছিলে তুমি
কতটুকু ভালোবাসলে জ্বলে পুড়ে ছাই হয়ে বাঁচার স্বপ্ন আঁকে হৃদয়ের সীমানা
কখনও জেগে উঠে না অনেক প্রত্যাশার এক একটি রুদ্র ইচ্ছেরা;
এই আকাশের সু-বিশাল শূন্যতা ছুঁয়ে এইটুকু ভালোবাসাই বুঝি নিয়ে এসেছিলে?
আমি চেষ্টা করেছি বিদায় বলতে
লুকিয়ে আমাকে খুব
চেষ্টা করেছি পথে পা মেলাতে

তুমি মনের গভীরে অস্পর্শতায়
ওপাশে লুকিয়ে মুখ
রোদ গুলো কে বিছিরি বলতে

তখন আমার চোখের কোণ
ভিজেছে নিয়ে সহজ জল
তোমার কথায় মেঘের দল
হাওয়াতে ওড়ে ধুলোর দল

তখন আবার এ মন জাগে
কোন অচেনা সন্ধ্যায়
তুমি একা কি
আমি কিন্তু একাই আছি বাউন্ডুলে

সেই শীতের সকালে উঠে
আমি পথে হেঁটে এসে একাকী
তোমার আলো গুলো ছুঁয়েছি

সেই অচেনা এক সন্ধ্যায়
আমি হাওয়া হয়ে বাউন্ডুলে
আঙ্গুলে ধরে মন ভাসিয়েছি

এখন আবার এ মন জাগে
কোন অচেনা সৌরভে
তুমি মেঘের আড়ালে ভেসে
চলে এসো আমার বাড়ি

আমি হেরে যাব
তুমি রোদের সকালে এসো
আমি তোমার অপেক্ষায় শুধুই
জানলার কাছে ঘাসের বুকে বাউন্ডুলে
পৃথিবীর উদয়-অস্ত বুদ্ধি আমার মাথায়
সবলোক একবাক্যে আমায় বুদ্ধিজীবী কয়
বুদ্ধি কেনা-বেচায় সারাবেলা থাকি ব্যস্ত
বুদ্ধি নিয়েই খেলা করি,বুদ্ধিতেই ন্যস্ত।

বুদ্ধি বেচেই চলি আমি রাজার হালে
ফাঁদে পরি না সহজে চলি খুব কৌশলে
কোন কিছু ঘটার পর উঠি আমি জেগে
সাবধান তো আর করতে পারি না আগে।

ভবিষ্যতে কি ঘটবে তা কি আমি জানি
ঘটমান জিনিস নিয়েই তাই করি টানাটানি
কিছু ঘটলেই শুরু করি আমি তা নিয়া
বক্তৃতা –লেখালেখি তে ভরে দেই দুনিয়া।

আমি বুদ্ধিজীবী,সবাই আমায় তোয়াজ করে
সমালোচনায় আমি ই সেরা দুনিয়ার ভেতরে
বুদ্ধি নিয়ে করি কারবার আছি আমি বেশ
শেষ হয় না কিছুতেই আমার সুখের রেশ।

দেশের যা হবার তা তো ভাই হয়ে যাবেই
কেউ না মানুক তবুও আমি বুদ্ধি বেচবই
আমি বুদ্ধিজীবী,বুদ্ধিতেই আসে রোজগার
বেশ আরামেই দিন কেটে যায় আমার।
অগণন প্রাচুর্য্য;
চোখে টলমল জীবন নিয়ে
আরেক জীবনের প্রতীক্ষা।
যান্তব মনে ফুলের শুভ্রতা
ছুঁয়ে ছুঁয়ে বলে চলা-
আর কিছুই চাওয়ার নেই,
এবার শেষবারের মত
বার্ধক্য পেয়ে বসেছে।

সরল বনে আর কতদিন
বুঝে নেয়া পরানুভূতি।
যেখানে সরলতা কখনোই
ভাবনাকে ছুঁয়ে যায় না!
আর কতদিন….
আর কতদিন এ বলে
মনকে শান্তনা দেয়-
‘ও যে দুঃখ পেয়েছে
তা আমি বুঝেছি’।
এবারে মরুচারীর সাথে
চুকিয়ে ফেলো সব লেনদেন,
কেননা শেষবারের মত
বঞ্চনা জেগে উঠেছে।

আগুন দিনে স্বপ্নাতুর চোখে
মেঘখেয়া দেখেও ভেবে নেয়া
আর কোনদিন বৃষ্টি হবে না।
চলে যাক আষাঢ় চলে যাক শ্রাবণ
ফেলে যাক উচ্ছ্বিষ্ট বর্ষাকে,
ফেলে যাক এ নদীতে;
যার এপার ভেঙে গেছে,
অযথাই ছুটে চলেছে
আরেক কুল গড়ার
অলীক চেতনা নিয়ে।
এবার শেষবারের মত
শুরু হয়েছে দুর্যোগের ঘনঘটা।
আহা! কি স্নিগ্ধই না ছিলাম একদা,
আয়নায় তাকিয়ে মুগ্ধ হওয়ার ক্ষণগুলো সেই
হারিয়ে খুঁজি ফের!

চোখের তারায় উচ্ছ্বাস প্রহর
উল্লাসে ফেটে পড়া মুখশ্রীর ছবি সেঁটে আছে এলবামে!
মুগ্ধ আমি মুগ্ধ-আহা!কত সুন্দরই না ছিলাম;
আমায় দেখে আমি ঈর্ষায় মরি
আমায় দেখে আমি হিংসা মনে ধরি।

ছবি উল্টে দেখি-পিছনে সত্যিই দুটো ডানা ছিল
আহা! পিঠে হাত বুলিয়ে ডানা পাই না, খুঁজে পাই না!
আচ্ছা কোথায় কোথায় উড়েছিলাম!
নদী পাড়ি দিয়েছিলাম? পাহাড়? সমুদ্দুর?
না, না, না, তবুও ডানা মেলা পাখি ছিলাম;
খসে পড়ে পালক, সময়ের স্রোতে,
ডানা ভাঙ্গা পাখি আমি-গালে হাত দিয়ে বসে ভাবি!
আহা! কত সুন্দর স্নিগ্ধ ছিলাম আমি!

কে নিয়ে গেলো কেড়ে রূপ মাধূর্য্য আমার?
ফুটফুটে লাল জামায়, আমায় পরীই লাগছিল বটে!
এক চিলতে হাসি-আহা কি মোহনীয়-সেকি দম্ভের ছিলো?

না-কী ভেবেছিলেম, আমি এখানেই পড়ে থাকবো
যত উচ্ছ্বাস, যত উল্লাস সব আমার!আমারই থাকবে/থাকুক!
আহা কি মায়াময় দাঁত কেলানো হাসিগুলো সেই
ছবির উপরে হাত বুলিয়ে অনুভব করছি,
সেই হাসিগুলো কী অতি প্রাকৃত? নাকি মেকি ছিল!
না এখন নিত্য যাচ্ছি হেসে-হ্যাঁ মেকি-অভিনয়-অভিনয়।

হাসিগুলো হলো উধাও, দাঁতে শিরশির যন্ত্রণা,
ঠোঁটের গায়ে কে মেখে দিয়ে ব্যথার প্রলেপ;
হাসি নেই এখানে আর উচ্ছ্বাসের।

আহা কি মনোহারী লাগছে আমায়-যেনো প্রজাপতি,
কতই না মিষ্টি ছিলাম! কোথায় খুলে পড়লো মুগ্ধতা!
খসে পড়লো স্নিগ্ধ পলগুলো-কোথায় হারালো?

ঐ যে ছবিটায় আমি ছিলাম যেনো আমাতেই মত্ত
নিজেকে নিয়ে কত-ই না গর্ব আহা-চোখ ফেরানো যায় না।
আজ এখানে আমার আমি'টাকে খুঁজে মরছি!
হারিয়ে ফেলেছি সেই চেনা সুর-চেনা গল্প, চেনা মুখোচ্ছবি’টি।
বেলাশেষে-অচেনা এই আমি-সেই আমি’র কাছে।
সুন্দর সে-তো ক্ষণিকের, তবু মন বুঝে না হায়!
রূপের দম্ভ, মনের সব অহংকার একদিন মিশে যাবে ধূলোয়
আমি আর চিনবো এই আমাকেই-
কী কঠিন মানুষের জীবনাবসান!
বলেছিলে তুমি আসবে 
সেইতো এক কোটি দুপুর আমার রৌদ্রে পুড়ে;

বলেছিলে তুমি আসবে 
সেইতো আমার ভ্রষ্ঠ নেত্র বার বার
মুর্ছিত হয়েও অমরত্বের আনন্দে নৃত্য করে।

আমার এই শূন্য জমিন কাঠ ফাটে 
তোমার অনুপুস্থিতির শীর্ষবিন্দুতে।



তোমার গহীন হয়তো এখন অন্য কোনো 
অতিথির বিকট চিৎকারে আন্দোলিত হয় 
তুমি ঝরে পড়; ঝরে ঝরে বর্ষিয়ান হও

অন্য
কোনো 
আকাশে, 
অন্য 
কোনো 
আষাঢ়ে।
ওহে....
সৃষ্টির সেরা জীব দেখো চারিদিকে,
বিনয়ী বেশগুলো হয়ে যাচ্ছে ফিকে!
মূর্খতায় ভরে গেছে নশ্বর ভূবন,
অহমিকার অশান্তিতে ডুবেছে জীবন।
মূর্খ তোমার পরিচয় আপন ললাটে,
যেথা হতে নিরাপদ নয় কৃষক,মজুর মুটে।

ওহে.....
অকৃতজ্ঞ সেরা জীব দেখো চারিদিকে,
তুমি তোমার উচিত শিক্ষা দেখবে স্বচক্ষে।
বৃক্ষ যখন ফলবান হয় নুয়ে থাকে মাথা,
সেরা হয়েও তোমাদের কিন্তু বিনয়ী হবার কথা!
তা না হয়ে হয়েছো তুমি অহমিকায় সেরা!
তোমার চতুর্পাশ এজন্য মূর্খতায় ঘেরা।

ওহে......
দাম্ভিকতায় পরিপূর্ণ অকৃতজ্ঞ মানুষ!
সময় থাকতে ফিরিয়ে আনো মনুষ্যত্বের হুশ।
সুন্দর হবে তোমার ভূবন বিশ্বখেলাঘর,
এক কাতারে দাঁড়াতে শেখো ভুলে আপনপর।
ছেড়ে দাও অহমিকা পবিত্রে পূর্নাও মন,
দেখবে তোমার ধরনীটা লাগবে খুব আপন।
ওহে....
সৃষ্টির সেরা জীব দেখো চারিদিকে,
বিনয়ী বেশগুলো হয়ে যাচ্ছে ফিকে!
মূর্খতায় ভরে গেছে নশ্বর ভূবন,
অহমিকার অশান্তিতে ডুবেছে জীবন।
মূর্খ তোমার পরিচয় আপন ললাটে,
যেথা হতে নিরাপদ নয় কৃষক,মজুর মুটে।

ওহে.....
অকৃতজ্ঞ সেরা জীব দেখো চারিদিকে,
তুমি তোমার উচিত শিক্ষা দেখবে স্বচক্ষে।
বৃক্ষ যখন ফলবান হয় নুয়ে থাকে মাথা,
সেরা হয়েও তোমাদের কিন্তু বিনয়ী হবার কথা!
তা না হয়ে হয়েছো তুমি অহমিকায় সেরা!
তোমার চতুর্পাশ এজন্য মূর্খতায় ঘেরা।

ওহে......
দাম্ভিকতায় পরিপূর্ণ অকৃতজ্ঞ মানুষ!
সময় থাকতে ফিরিয়ে আনো মনুষ্যত্বের হুশ।
সুন্দর হবে তোমার ভূবন বিশ্বখেলাঘর,
এক কাতারে দাঁড়াতে শেখো ভুলে আপনপর।
ছেড়ে দাও অহমিকা পবিত্রে পূর্নাও মন,
দেখবে তোমার ধরনীটা লাগবে খুব আপন।
চিন্তার পরিসীমায় ভেসে চলে ভাঁজ হয়ে পড়ে থাকা
কষ্টের নিরীহ নাব্যতা।
দেখি মননে মননে মনীষার মানসে শ্রেষ্ঠতার অপরিমিত প্রতিযোগ।
না হয় অর্জিত সম্পদের নীলগিরি নীলাচলে, পাওয়া না পাওয়ার
যোগ বিয়োগ।
দেখি পায়ে পায়ে হেঁটে চলা শূন্যতায় পিষ্ট দারিদ্রতাকে 
তাচ্ছিল্যের অবারিত আমন্ত্রণ।

কষ্টকে পুষে রাখি যতনে অলিখিত কবিতায় শতবার,
দেখি পকেটে রকেট নিয়ে শূন্যে উড়ে কেউ,
ক্ষমতার দম্ভে না হয় কেউ স্তম্ভিত জনপদে কীট পতঙ্গের মতো
মানুষের খুনে লাল করে স্বদেশ, আকাশের ঐ লালিমার মতো। 

অহেতুক আষাঢ়ে খরতার চরাচরে, অকারণ পদপিষ্টতায় 
গোলা বারুদের গন্ধে ভারী হয় বাতাস,
কামান আর মর্টারে ফিলিস্তিনে সূর্য ডুবে রোজ।
সিরিয়ায় ধ্বংসের সিড়ি বেয়ে উপরে উঠে ইহুদী মশাল।

হায় সমাজ! হায় সম্রাজ্য !
নিথর দেহে ভরে গেছে মানবতার মাঠ।
বড় বড় বলে রোজ, রুদ্ধ করি কপাট। 
নিজেই নিজেকে প্রশ্ন করি আবার,
জেদ করে গড়িনিতো নিজেই, নিজের মাঝে ইবলিসের অবতার? 
বালক, এইযে দেখছ স্তম্ভ 
তা ছুঁয়ে ছুঁয়ে সাধারন নির্বোধ জনগন 
গেছে ছিনিয়ে আনতে জয় একদম খালি হাতে 
তারা পরিজন পিছনে রেখে অনিরাপত্তার ঝুলিতে
আর কখনো দেখা হবে বলে এমনটা আঁশেনি 
দানা কাপড় রাইফেল গেল মিলে বটে 
মিলে গেল ঝোপঝাড় এলিয়ে নিতে ক্ষনিক ।
নেতারা বড্ড শটকাট ফটাফট নিরাপদ 
থেটার রোড কলিকাতা দালান ইমারতে
প্রবাসী সরকার সরকার খেলে আর দান চালে 
রাজার হালে পালকি চলে লায়ালপুরের কুঠিতে 
আশারও অতীত বালক – তোমায় পাব দেখতে আবার ।
কিন্তু বিজয়ের ঝাণ্ডা ঠাণ্ডা মাথায় দাবার ঘুটির হাতে 
ক্রমশ স্তম্ভ বিলুপ্ত হলো 
পলাতক দাড়িয়ে হেথায় নিধনপর্ব এড়িয়ে আছি জীবিত এখনও 
ভুয়া সনদের সেকি দম্ভ কাঁপে রাষ্ট্র কাঁপে সত্য 
বিলিয়ে দে’মা পুজোর মুড়ি মুড়কির মতো যেন 
দেশাত্মার শ্মশানদাহ হবে নান’গঞ্জের ঘাঁটে 

বালক, আমি অক্ষম কম্পমান কণ্ঠে বলি আবারো 
পারবে দিতে গুঁড়িয়ে ওই ভুয়া সনদের দম্ভ ??
নীলা, পাশের বাড়ির নীল সাগরের ঢেউ

ফেলল ছুঁড়ে ভেংচিঠোঁটে

আকাশভরা খাম –

রঙটি ছিল নীল।



ভোরে, শিশিরভেজা আমার হাতের ফুল

ছিঁড়ল কুচিকুচি করে

আগুন চোখে তার

দৃষ্টি ভয়ংকর।



পথে, দেখতে তারই হরিণ পায়ের পাতা

দাঁড়াই আমি বিল্লী হয়ে

খুরের ঘায়ে সে

রক্ত ঝরায় লাল।



সাঁঝে, সরিয়ে ঝালর বাতায়নে তার

অবহেলার দৃষ্টি ফেলে -

আমার কুঁড়েঘর

জীর্ন আরোও হয়।






